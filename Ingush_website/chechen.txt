<p><a href="genesis1che.html" target="_blank"><b>Доладалар (Бытие) 1:1</b></a>  Юьхьанца Дала кхоьллира стигалшший, латтий.
<p><a href="genesis1che.html" target="_blank"><b>Доладалар (Бытие) 1:2</b></a>  Ткъа латта даьсса а, кегарин а дара, гобаьккхина кӀорга хи а, Ӏаьржа бода а бара, ткъа Делан Са хиш тӀехула лелаш дара. 
<p><a href="genesis1che.html" target="_blank"><b>Доладалар (Бытие) 1:3</b></a>  Дала элира: «Хуьлийла серло». ТӀаккха серло хилира.
<p><a href="genesis1che.html" target="_blank"><b>Доладалар (Бытие) 1:4</b></a>  Дела хьаьжча, Цунна и серло дика хийтира. ТӀаккха Дала серло боданах къастийра.
<p><a href="genesis1che.html" target="_blank"><b>Доладалар (Бытие) 1:5</b></a>  Серлонах Дала «де» элира, ткъа боданах «буьйса» элира. Иштта суьйре а дӀаелира, Ӏуьйре а еара. ДӀаделира цхьа де. 
<p><a href="genesis1che.html" target="_blank"><b>Доладалар (Бытие) 1:6</b></a>  Дала элира: «Хи юккъехула а доькъуш, дуькъа хӀаваъ хуьлийла».
<p><a href="genesis1che.html" target="_blank"><b>Доладалар (Бытие) 1:7</b></a>  Иштта хилла дӀахӀоьттира: Дала дуькъачу хӀавааца хи шина декъе дийкъира. Цхьа дакъа хӀаваана тӀехула хуьлуш, важа дакъа бухахь дуьсуш.
<p><a href="genesis1che.html" target="_blank"><b>Доладалар (Бытие) 1:8</b></a>  Цу дуькъачу хӀаваах Дала «стигал» элира. Суьйре а хилира, Ӏуьйре а тӀееара. ДӀаделира шолгӀа де а. 
<p><a href="genesis1che.html" target="_blank"><b>Доладалар (Бытие) 1:9</b></a>  ТӀаккха элира Дала: «Стигалан бухахь долу хи дерриг цхьаьна а кхетийла, екъа меттиг а хуьлийла». Иза иштта хилира.
<p><a href="genesis1che.html" target="_blank"><b>Доладалар (Бытие) 1:10</b></a>  Екъачу меттигах Дала «латта» элира, ткъа цхьаьнакхеттачу хих «хӀорд» элира. И дерриге гича, Далла иза дика хийтира. 
<p><a href="genesis1che.html" target="_blank"><b>Доладалар (Бытие) 1:11</b></a>  Цул тӀаьхьа Дала элира: «Лаьтта тӀехь йолийла сийналла а, буц а, ялта а, шайна чохь хӀу а долуш, стоьмаш ло дитташ а, шайна хӀора стоьма чохь хӀуш а долуш. Оцу хӀух юха а изза тайпа ораматаш а хуьлуш». Иштта хилла дӀахӀоьттира.
<p><a href="genesis1che.html" target="_blank"><b>Доладалар (Бытие) 1:12</b></a>  Латто сийналла а елира, буц елира, ялта а кхиира, шайн-шайн тайпана хӀу а луш, уьш юха а йовлуш. Стоьмаш ло дитташ а хьаладевлира, шайна чохь хӀуш а долуш, царех кхин а цу тайпана дитташ а довлуш. Иза а, хьаьжча, Далла хазахийтира. 
<p><a href="genesis1che.html" target="_blank"><b>Доладалар (Бытие) 1:13</b></a>  Юха а суьйре дӀаелира, Ӏуьйре а еара. Чекхделира кхозлагӀа де а. 
<p><a href="genesis1che.html" target="_blank"><b>Доладалар (Бытие) 1:14</b></a>  Дала элира: «Хуьлийла стигалахь серлонаш! Лаьтта тӀе билгалонаш лойла цара, де буьйсанах а къастош, хенан заманаш а йоькъуш, денош а, шераш а доькъуш.
<p><a href="genesis1che.html" target="_blank"><b>Доладалар (Бытие) 1:15</b></a>  Лаьтта тӀе шайн серло а лойла цара». Иштта хилла дӀахӀоьттира.
<p><a href="genesis1che.html" target="_blank"><b>Доладалар (Бытие) 1:16</b></a>  Цу тайпана кхоллаелла шиъ коьрта серло, царех йоккхачо дийнан, ткъа жимочо буьйсанан Ӏуналла а деш. Седарчий а кхолладелла стигалахь.
<p><a href="genesis1che.html" target="_blank"><b>Доладалар (Бытие) 1:17</b></a>  Уьш Дала дӀанисдина стигалахь, лаьтта тӀе шайн серло ялийта а,
<p><a href="genesis1che.html" target="_blank"><b>Доладалар (Бытие) 1:18</b></a>  дийнан а, буьйсанан а Ӏуналла дан а, серло боданах къасто а. Дела хьаьжча, Цунна и дерриге а хазахийтира. 
<p><a href="genesis1che.html" target="_blank"><b>Доладалар (Бытие) 1:19</b></a>  Суьйре а еара, Ӏуьйре а тӀекхечира. ДоьалгӀа де а дӀаделира. 
<p><a href="genesis1che.html" target="_blank"><b>Доладалар (Бытие) 1:20</b></a>  Юха Дала элира: «Хуьлийла хи чохь дуккха а, массо а тайпана садолу хӀуманаш. ХӀаваэхь тӀема довлийла дуккха а тайп-тайпана олхазарш а». 
<p><a href="genesis1che.html" target="_blank"><b>Доладалар (Бытие) 1:21</b></a>  Иштта кхоьллира Дала Ӏаламат хӀордан дийнаташ а, массо а тайпана хи чохь йолу садолу хӀуманаш: яккхий а, кегий а. ХӀаваэхь тӀема девлира дуккха а массо а тайпана олхазарш. Дела, хьаьжча, Ша кхоьллинчунна реза хилира.
<p><a href="genesis1che.html" target="_blank"><b>Доладалар (Бытие) 1:22</b></a>  Цо, уьш декъалдеш, элира: «Дебийла шу, тӀаьхье беркате а хуьлуш, хӀордаш хих дузуш. Дуккха а олхазарш кхуьийла дуьнен чохь». 
<p><a href="genesis1che.html" target="_blank"><b>Доладалар (Бытие) 1:23</b></a>  ТӀееара суьйре, хилира Ӏуьйре а. ДӀаделира пхоьалгӀа де а. 
<p><a href="genesis1che.html" target="_blank"><b>Доладалар (Бытие) 1:24</b></a>  Юха Дала элира: «Хуьлийла лаьтта тӀехь массо а тайпана садолу хӀуманаш а, даьхни а, текхаргаш а, лаьттан акхарой а, шайн-шайн тайпанашца». Иштта хилла дӀахӀоьттира.
<p><a href="genesis1che.html" target="_blank"><b>Доладалар (Бытие) 1:25</b></a>  Тайп-тайпана акхарой а, даьхни а, лаьттан текхаргаш а, ерриге тайпанашца кхоллаелира. Хьаьжча, Далла иза а хазахийтира. 
<p><a href="genesis1che.html" target="_blank"><b>Доладалар (Бытие) 1:26</b></a>  ТӀаккха Дала элира: «Кхуллур Вай адам, Вешан аматехь а, вастехь а долуш. Хуьлийла уьш олалла деш дуьнен чу мел кхоьллинчу са долчу хӀуманашна тӀехь: хи чуьра а, лаьтта тӀера а дийнаташна тӀехь а, лаьттан текхаргаш тӀехь а, хӀаваэра олхазаршна тӀехь а, дерриге лаьтта тӀехь а». 
<p><a href="genesis1che.html" target="_blank"><b>Доладалар (Бытие) 1:27</b></a>  Иштта кхоьллира Дала адам. Стаггий, зудий кхоьллира Цо Шен аматехь. 
<p><a href="genesis1che.html" target="_blank"><b>Доладалар (Бытие) 1:28</b></a>  Уьш декъалбеш, Дала элира: «Дебийла шу, тӀаьхье стам а луш, дузийла аш латта, шайн дола доккхийла аша иза. Олалла дойла аш массо а хи чуьра чӀерашна тӀехь а, хӀаваэра олхазаршна тӀехь а, дерриге а лаьтта тӀера дийнаташна тӀехь а». 
<p><a href="genesis1che.html" target="_blank"><b>Доладалар (Бытие) 1:29</b></a>  Юха а элира Дала: «Шуна ло Аса дерриге а лаьтта тӀера массо а хӀу тосу ораматаш а, массо тайпана стом ло дитташ а, шайна чохь оццу диттийн хӀу а долуш. Царех хир ю шуна юург.
<p><a href="genesis1che.html" target="_blank"><b>Доладалар (Бытие) 1:30</b></a>  Ткъа ерриге а садолчу хӀуманна а ло Аса массо а тайпана гӀа-буц. Ерриге а лаьтта тӀера акхарошна а, массо а стигалара олхазаршна а, хӀора лаьттан текхаргана а юург хир ю иза». И дерриге а хилла дӀахӀоьттира. 
<p><a href="genesis1che.html" target="_blank"><b>Доладалар (Бытие) 1:31</b></a>  Оцу Ша мел кхоьллинчуьнга Дела резахиларца хьаьжира. Иштта еара суьйре а, Ӏуьйре а хилира. ЯлхалгӀа де а дӀаделира.
<p><a href="genesis2che.html" target="_blank"><b>Доладалар (Бытие) 2:1</b></a>  Иштта кхолладелла стигалш а, латта а, царна тӀехь мел йолу хӀума а. 
<p><a href="genesis2che.html" target="_blank"><b>Доладалар (Бытие) 2:2</b></a>  ВорхӀалгӀа де тӀедале чекхдаьхна Дала дерриге а Ша мел дина гӀуллакхаш. Цу дийнахь, Ша мел динчу гӀуллакхех паргӀат а ваьлла, Дала садаьӀира. 
<p><a href="genesis2che.html" target="_blank"><b>Доладалар (Бытие) 2:3</b></a>  ТӀаккха и ворхӀалгӀа де Дала, декъалдеш, къобалдира. Цу дийнахь Шен массо а кхоллараллийн гӀуллакхаш кхочушдина дела, Дала садаьӀира. 
<p><a href="genesis2che.html" target="_blank"><b>Доладалар (Бытие) 2:4</b></a>  ХӀара ду стигалшкахь а, лаьтта тӀехь а хилларг, Везачу Дала уьш кхуллучу хенахь.
<p><a href="genesis2che.html" target="_blank"><b>Доладалар (Бытие) 2:5</b></a>  Цу хенахь лаьтта тӀе яьлла яцара цхьа а аренан буц я колл, хӀунда аьлча Дала хӀинца а догӀа ца даийтинера лаьтта тӀе, адам а ца хиллера и латта лело.
<p><a href="genesis2che.html" target="_blank"><b>Доладалар (Бытие) 2:6</b></a>  Ткъа лаьтта тӀера Ӏаь хьалайолура, и дерриге а латта тӀада а деш.
<p><a href="genesis2che.html" target="_blank"><b>Доладалар (Бытие) 2:7</b></a>  ТӀаккха лаьттан поппарх адам кхоьллира Везачу Дала, цунна чу са а дуьллуш, ткъа и адам денделира. 
<p><a href="genesis2che.html" target="_blank"><b>Доладалар (Бытие) 2:8</b></a>  ТӀаккха Везачу Дала, малхбалехь йолчу Ӏедан цӀе йолчу меттигехь беш а йийна, цига Ша кхоьллина стаг хаийра.
<p><a href="genesis2che.html" target="_blank"><b>Доладалар (Бытие) 2:9</b></a>  Цу лаьтта тӀехь Везачу Дала кхолладалийтира массо а тайпана дитташ, тӀехьаьжча хаза а, тамехь а долуш, царна тӀера стоьмаш даа пайден а долуш. Бешана юккъехь дара дахаран дитт а, дика а, вон а довзуьйту дитт а. 
<p><a href="genesis2che.html" target="_blank"><b>Доладалар (Бытие) 2:10</b></a>  Цу бешахь хи тохархьама, Ӏедан-меттигера схьадолура хи, тӀаккха иза деа декъе декъалора.
<p><a href="genesis2che.html" target="_blank"><b>Доладалар (Бытие) 2:11</b></a>  Цхьаннан цӀе Пишон ю, иза ду дерриге а Хьавил-лаьттана тӀехдолуш. Оцу лаьттах деши а доллу.
<p><a href="genesis2che.html" target="_blank"><b>Доладалар (Бытие) 2:12</b></a>  (Цу лаьттара и деши дика а ду. Цигахь ю «бадолахь» олу сегӀазах тера а йолуш, хаза хьожа йогӀу хӀума а, «оникс» олу деза тӀулгаш а ду).
<p><a href="genesis2che.html" target="_blank"><b>Доладалар (Бытие) 2:13</b></a>  ШолгӀачу хин цӀе ю Гихьон, иза тӀехдолу дерриге а Хуша олучу лаьтта тӀехула.
<p><a href="genesis2che.html" target="_blank"><b>Доладалар (Бытие) 2:14</b></a>  КхоалгӀачу хин цӀе ю Хьиддекхал. Иза доьду Ашур-махка кхаччалц. ДоьалгӀа хи ду Эпрат. 
<p><a href="genesis2che.html" target="_blank"><b>Доладалар (Бытие) 2:15</b></a>  ТӀаккха Везачу Дала адам Ӏедан беша даха хаийра, цуьнга и беш лела а йойтуш, Ӏалаш а йойтуш.
<p><a href="genesis2che.html" target="_blank"><b>Доладалар (Бытие) 2:16</b></a>  Ткъа цу стагана Везачу Дала тӀедиллира: «Массо а дитт тӀера стом баа мегар ду ахьа,
<p><a href="genesis2che.html" target="_blank"><b>Доладалар (Бытие) 2:17</b></a>  амма дика а, вон а довзуьйтучу дитта тӀера ма баалахь, хӀунда аьлча ахьа оцу тӀера стом биинчу дийнахь валарца дӀавер ву хьо», — аьлла. 
<p><a href="genesis2che.html" target="_blank"><b>Доладалар (Бытие) 2:18</b></a>  ТӀаккха Везачу Дала элира: «Дика дац адам ша цхьаъ хилар, кхуллур Ас цунна гӀоьнча, цунах терра а йолуш, цуьнца а йогӀуш». 
<p><a href="genesis2che.html" target="_blank"><b>Доладалар (Бытие) 2:19</b></a>  Массо а аренан акхарой а, даьхни а, дерриге а стигалара олхазарш а кхоьллинера Везачу Дала лаьттах. Цо уьш массо а адамна хьалха дӀахӀоттийра, цу стага царна хӀун цӀераш тохку хьожуш. ТӀаккха оцу са мел долчу хӀуманна адамо елла цӀераш йитира.
<p><a href="genesis2che.html" target="_blank"><b>Доладалар (Бытие) 2:20</b></a>  Иштта елира адамо цӀераш массо а даьхнина а, стигаларчу олхазаршна а, массо а акхарошна а, амма адамна ца нисъелира шеца йогӀуш йолу гӀоьнча. 
<p><a href="genesis2che.html" target="_blank"><b>Доладалар (Бытие) 2:21</b></a>  ТӀаккха Везачу Дала чӀогӀа наб кхетийтира стагана. Цунна наб кхетта яьлча, цуьнан цхьа пӀенда схьа а баьккхина, и меттиг дилхаца дӀакъевлира.
<p><a href="genesis2che.html" target="_blank"><b>Доладалар (Бытие) 2:22</b></a>  Цул тӀаьхьа Ша оцу адамна чуьра баьккхинчу пӀендарх Везачу Дала зуда йира, иза цу стагана яла а еш. 
<p><a href="genesis2che.html" target="_blank"><b>Доладалар (Бытие) 2:23</b></a>  Адамо элира: «ХӀара даьӀахк сан даьӀахкех ю, дилха а сан дилханах ду, кхуьнан цӀе а адам хир ю, иза майрачух яьккхина дела».  
<p><a href="genesis2che.html" target="_blank"><b>Доладалар (Бытие) 2:24</b></a>  Цундела стаг, шен дай-наний а дитина, шен зудчух кхетар ву. ТӀаккха цу шиннах цхьа дегӀ хир ду. 
<p><a href="genesis2che.html" target="_blank"><b>Доладалар (Бытие) 2:25</b></a>  И шиъ дерзина доллушехь, адам а, цуьнан зуда а вовшех ийза а ца лора.
<p><a href="genesis3che.html" target="_blank"><b>Доладалар (Бытие) 3:1</b></a>  Везачу Дала кхоьллинчу акхарошна юкъахь уггаре а хӀилла долуш лаьхьа бара. Цо оцу зудчуьнга элира: «Бакъ дуй и, хӀокху бешара цхьанна а дитта тӀера Дала шуьга стом ма баа аьлла бохург?» 
<p><a href="genesis3che.html" target="_blank"><b>Доладалар (Бытие) 3:2</b></a>  Зудчо жоп делира лаьхьане: «Дитташ тӀера стоьмаш даа мега тхуна,
<p><a href="genesis3che.html" target="_blank"><b>Доладалар (Бытие) 3:3</b></a>  амма ялсамане юккъехь цхьа дитт ду, цу тӀера стом а ма баа, хьакха а ма ло цу диттах аьлла Дала тхоьга, тхо дала ца далийтархьама». 
<p><a href="genesis3che.html" target="_blank"><b>Доладалар (Бытие) 3:4</b></a>  ТӀаккха лаьхьано зудчуьнга элира: «ХӀан-хӀа, лийр дац шу,
<p><a href="genesis3che.html" target="_blank"><b>Доладалар (Бытие) 3:5</b></a>  амма Далла хаьа, аша оцу дитта тӀера стом биинчу дийнахь дуьйна шун бӀаьргаш дӀабеллалур буй, дика-вон а девзаш, шу Цуьнга дӀатарлур дуй!» 
<p><a href="genesis3che.html" target="_blank"><b>Доладалар (Бытие) 3:6</b></a>  Зудчунна и дитт хаза хилар а, цунна тӀера стоьмаш даа тамехь хилар а гира. Уггаре а хазделира цунна цу дитто кхетам алсам болуьйтург хилар. Зудчо дитта тӀера стоьмаш а баьхна, ша а биира, шена юххехь волчу майрачуьнга а белира. Вукхо а уьш биира.
<p><a href="genesis3che.html" target="_blank"><b>Доладалар (Бытие) 3:7</b></a>  ТӀаккха дӀаделладелира церан шинне а бӀаьргаш. Шаьшшиъ дерзина дуй хиъна, инжиран диттан даккхий гӀаш а даьхна, уьш вовшах а тегна, цаьрца дӀахьулдира цара шайн догӀмаш. 
<p><a href="genesis3che.html" target="_blank"><b>Доладалар (Бытие) 3:8</b></a>  Дийнан йовхо лагӀъеллачу хенахь бешахь лелаш волчу Везачу Делан аз а хезна, адам а, цуьнан зуда а бешан дитташна юккъехь къайладелира Цунах.
<p><a href="genesis3che.html" target="_blank"><b>Доладалар (Бытие) 3:9</b></a>  Ткъа Веза Дела кхайкхира адаме: «Хьо мичахь ву?» — аьлла. 
<p><a href="genesis3che.html" target="_blank"><b>Доладалар (Бытие) 3:10</b></a>  Стага жоп делира: «Цу бешахь Хьан аз а хезна, Хьох кхера а велла, со верзина волу дела, дӀалечкъира со». 
<p><a href="genesis3che.html" target="_blank"><b>Доладалар (Бытие) 3:11</b></a>  Везачу Дала хаьттира: «Хьо верзина ву хьан аьлла хьоьга? Аса баа мегар дац аьллачу дитта тӀера стом бииний-те ахьа?» — аьлла. 
<p><a href="genesis3che.html" target="_blank"><b>Доладалар (Бытие) 3:12</b></a>  Адамо жоп делира: «Ахьа суна еллачу зудчо цу дитта тӀера даьхна стоьмаш делира соьга, ткъа аса уьш диира», — аьлла. 
<p><a href="genesis3che.html" target="_blank"><b>Доладалар (Бытие) 3:13</b></a>  ТӀаккха Везачу Дала зудчуьнга элира: «И хӀун ду ахь динарг?» Зудчо жоп делира Цуьнга: «Лаьхьано, хӀилла а дина, Ӏехийра со, ткъа аса и стоьмаш диира», — аьлла. 
<p><a href="genesis3che.html" target="_blank"><b>Доладалар (Бытие) 3:14</b></a>  ТӀаккха Везачу Дала лаьхьане элира: «И вон ахь дарна, хьуна а хир ду вон. НеӀалт кхайкхадо хьуна массо а даьхнина а, ерриге а аренан акхарошна а хьалха. ХӀинца дуьйна хьо баллалц текхар бу хьо гай тӀехь, чан а юуш. 
<p><a href="genesis3che.html" target="_blank"><b>Доладалар (Бытие) 3:15</b></a>  ХӀинца дуьйна, хьуна а, зудчунна а юкъахь а, хьан тӀаьхьенна а, цуьнан тӀаьхьенна а юкъахь а мостагӀалла хир ду. Зудчун тӀаьхьено хьан коьртах чов йийр ю, ткъа ахьа цуьнан когах чов йийр ю». 
<p><a href="genesis3che.html" target="_blank"><b>Доладалар (Бытие) 3:16</b></a>  Ткъа зудчуьнга Везачу Дала элира: «Хьо доьзалхочух йолуш лазарш чӀагӀдийр ду хьан, лазаршца доьзалхо а хир ву хьан. ТӀаккха майрачуьнга сатуьйсуш хир ю хьо, ткъа иза хьуна тӀехь олалла деш хир ву».  
<p><a href="genesis3che.html" target="_blank"><b>Доладалар (Бытие) 3:17</b></a>  Адаме Везачу Дала элира: «Аса аьллачуьнга ла а ца дугӀуш, хьайн зудчо бохург а дина, ма баа аьлла стом ахьа баарна, хьо бахьанехь неӀалт кхайкхадо Ас кху лаьттана а. Хьо валлалц халонца а, къинхьегамца а лохур ду ахьа хьайна напха. 
<p><a href="genesis3che.html" target="_blank"><b>Доладалар (Бытие) 3:18</b></a>  КӀохцалш а, яраш а евр ю цу лаьтта тӀе, аренан ораматех хир ю хьуна юург. 
<p><a href="genesis3che.html" target="_blank"><b>Доладалар (Бытие) 3:19</b></a>  Хьацарлахь доккхур ду ахьа хьайн бепиг, юха а, хьо схьаваьллачу лаьтта чу хьо верззалц. Ас хьо лаьттан ченах вина волу дела, юха а чан хир ю хьох».  
<p><a href="genesis3che.html" target="_blank"><b>Доладалар (Бытие) 3:20</b></a>  ТӀаккха Адама шен зудчунна «Дахар луш ерг» (Ӏебархойн маттахь: Хьава), аьлла цӀе тиллира, хӀунда аьлча иза лаьттахь мел дехачу адамийн нана хир йолу дела. 
<p><a href="genesis3che.html" target="_blank"><b>Доладалар (Бытие) 3:21</b></a>  ТӀаккха Везачу Дала Адамна а, цуьнан зудчунна а неӀаран духар дира, иза царна тӀе а духуш.
<p><a href="genesis3che.html" target="_blank"><b>Доладалар (Бытие) 3:22</b></a>  Везачу Дала элира: «ХӀинца адам а Вайх цхьаъ хили, дика а, вон а девзаш. ХӀинца, шайн куьйгаш а кховдийна, дахаран дитта тӀера стом а баьккхина, иза биина, хедар доцучу дахаре ма кхочийла уьш». 
<p><a href="genesis3che.html" target="_blank"><b>Доладалар (Бытие) 3:23</b></a>  Цул тӀаьхьа Адам Ӏедан-бешара дӀаэккхийра Везачу Дала, цуьнга ша схьаваьлла волу латта леладайтархьама.
<p><a href="genesis3che.html" target="_blank"><b>Доладалар (Бытие) 3:24</b></a>  Иза дӀа а эккхийна, Ӏедан-бешана малхбалехьа агӀор, чу волучохь, Везачу Дала дӀахӀоттийра дахаран диттана Ӏуналлина каруб-маликаш. Оцу диттана тӀе ца гӀортийта, цӀе санна къеггина догуш а, меттахъхьеш а долу тур а хӀоттийра.
<p><a href="genesis4che.html" target="_blank"><b>Доладалар (Бытие) 4:1</b></a>  Адам шен зудчух Хьавах кхийтира. Цо, доьзалхочух а хилла, кӀант вира. Хьавас элира: «Везачу Элан гӀоьнца бер дина ас». Цундела берах цо «Кхаим» элира (Ӏебархойн маттахь иза «дийриг» бохург ду).
<p><a href="genesis4che.html" target="_blank"><b>Доладалар (Бытие) 4:2</b></a>  Цул тӀаьхьа Кхаиман ваша Хьабул вира Хьавас. Хьабулах жаӀу хилира, ткъа Кхаимах — латталелорхо. 
<p><a href="genesis4che.html" target="_blank"><b>Доладалар (Бытие) 4:3</b></a>  Цхьа хан яьлча, Кхаима шена лаьтто деллачу ялтанах дакъа Везачу Элана хьалха деара.
<p><a href="genesis4che.html" target="_blank"><b>Доладалар (Бытие) 4:4</b></a>  Ткъа Хьабула шен жена юкъара уггар тоьлла долу дуьххьарлера Ӏахарий деара. Веза Эла резахиларца хьаьжира Хьабуле а, цо деанчуьнга а.
<p><a href="genesis4che.html" target="_blank"><b>Доладалар (Бытие) 4:5</b></a>  Ткъа Кхаиме а, цо деанчуьнга а реза воцуш хьаьжира Веза Эла. ЧӀогӀа оьгӀазвахана, хьаьжа юккъе шад хӀоттийра Кхаима. 
<p><a href="genesis4che.html" target="_blank"><b>Доладалар (Бытие) 4:6</b></a>  ТӀаккха Везачу Эло элира Кхаиме: «Хьо ма оллавелла ву? Хьо ма оьгӀазе ву!
<p><a href="genesis4che.html" target="_blank"><b>Доладалар (Бытие) 4:7</b></a>  Ахь диканиг деш хилча, ларамца тӀеоьцу хьо. Ахь диканиг деш ца хилча, хьан неӀарехь къа лаьтта. И хьо Ӏехо гӀерташ ду, хьо цул тола веза». 
<p><a href="genesis4che.html" target="_blank"><b>Доладалар (Бытие) 4:8</b></a>  ТӀаккха, цхьана дийнахь, Кхаима Хьабуле элира: «Аренга гӀой вайшиъ?» Уьш аренга баьхкича, Кхаима, шен вешина Хьабулина чу а гӀоьртина, иза вийра. 
<p><a href="genesis4che.html" target="_blank"><b>Доладалар (Бытие) 4:9</b></a>  ТӀаккха Везачу Эло Кхаиме хаьттира: «Мичахь ву хьан ваша Хьабул?» Кхаима элира: «Суна хӀун хаьа? Со гӀарол-м вац сан вешина?!» 
<p><a href="genesis4che.html" target="_blank"><b>Доладалар (Бытие) 4:10</b></a>  ТӀаккха Везачу Эло элира: «Ахь хӀун дина? Хьан вешин цӀийн аз кхойкхуш хеза Суна лаьттара.
<p><a href="genesis4che.html" target="_blank"><b>Доладалар (Бытие) 4:11</b></a>  ХӀинцачул тӀаьхьа неӀалт кхайкхадо Ас хьуна, хьан карах валар хилла хьан вешин цӀий дӀаоьцучу лаьтта тӀехь.
<p><a href="genesis4che.html" target="_blank"><b>Доладалар (Бытие) 4:12</b></a>  Ахь латта лелош, цо кхин лур дац, хӀинццалц санна, рицкъа. Ткъа кху лаьттахь, меттиг ца карош, лелар ву хьо». 
<p><a href="genesis4che.html" target="_blank"><b>Доладалар (Бытие) 4:13</b></a>  ТӀаккха Кхаима элира Везачу Эле: «И таӀзар лан ницкъ кхочур бац сан.
<p><a href="genesis4che.html" target="_blank"><b>Доладалар (Бытие) 4:14</b></a>  Ахьа хӀинца со кху лаьттара а, Хьайн юьхь-дуьхьалара а эккхаварна, со волавелла лела везар ву. Суна дуьхьал мел кхетар волчун со вен таро хир ю». 
<p><a href="genesis4che.html" target="_blank"><b>Доладалар (Бытие) 4:15</b></a>  Везачу Эло элира Кхаиме: «Нагахь санна хьо цхьаммо вехь, цунна ворхӀазза бекхам бийр бу Ас». ТӀаккха Везачу Эло Кхаимна тӀехь тамашийна билгало йира, и билгало хилар бахьана долуш, иза дуьхьал кхетча, цхьаьнгге а ца вейтархьама. 
<p><a href="genesis4che.html" target="_blank"><b>Доладалар (Бытие) 4:16</b></a>  Иштта Кхаим, Везачу Элана хьалхара дӀа а ваьлла, Ӏедан-бешана малхбалехьарчу, Нада цӀе йолчу меттиге ваха охьахиира. 
<p><a href="genesis4che.html" target="_blank"><b>Доладалар (Бытие) 4:17</b></a>  Кхаим шен зудчух а кхетта, церан кӀант хилира. Цунна ХӀанох аьлла цӀе тиллира. Цигахь Кхаима, гӀала а хӀоттийна, шен кӀентан цӀарах ХӀанох элира цунах. 
<p><a href="genesis4che.html" target="_blank"><b>Доладалар (Бытие) 4:18</b></a>  ХӀанохан хилира кӀант Ӏийрад, ткъа Ӏийрадан хилира Махьуяал. Махьуяалан хилира кӀант Матушаал, Матушаалан а хилира кӀант ЛемакӀ.
<p><a href="genesis4che.html" target="_blank"><b>Доладалар (Бытие) 4:19</b></a>  ЛемакӀа ши зуда ялийра: цхьаннан цӀе Ӏада яра, вукхуьнан — Цилла.
<p><a href="genesis4che.html" target="_blank"><b>Доладалар (Бытие) 4:20</b></a>  Ӏадас вира кӀант Явал. Четарш чохь Ӏаш а, даьхни лелош а болчеран да хилира цунах.
<p><a href="genesis4che.html" target="_blank"><b>Доладалар (Бытие) 4:21</b></a>  Ӏадин кхин а цхьа кӀант хилира Ювал, Явалан ваша. Цунах массо зурма а, дечиг-пондар а локхучеран да хилира.
<p><a href="genesis4che.html" target="_blank"><b>Доладалар (Бытие) 4:22</b></a>  Циллас а вира кӀант, Тубал-Кхаим. Цунах массо тайпана йоьзах а, эчигах а герз деш болчу пхьерийн да хилира. Тубал-Кхаиман йиша яра НаӀмат. 
<p><a href="genesis4che.html" target="_blank"><b>Доладалар (Бытие) 4:23</b></a>  Шен зударшка ЛемакӀа элира: «Ӏада а, Цилла а! ЛемакӀан зударий! ЛадогӀа соьга леррина! Тидам бе сан дешнийн. Сайна чов йича, стаг вийна ас. Цу къонахчо сайна тоьхча, иза вийна ас. 
<p><a href="genesis4che.html" target="_blank"><b>Доладалар (Бытие) 4:24</b></a>  Кхаим вийначунна ворхӀазза бекхам хуьлуш хилча, со вийначунна кхузткъе вуьрхӀиттазза а бекхам хир бара».  
<p><a href="genesis4che.html" target="_blank"><b>Доладалар (Бытие) 4:25</b></a>  Адам шен зудчух Хьавах а кхетта, церан кхин а цхьа кӀант хилира. Цунна ШатӀа аьлла цӀе тиллира (иза Ӏебархойн маттахь «схьавелларг» бохург ду). «Дала кхин цхьа кӀант схьавелла суна. Кхаима Хьабул вийра, ткъа хӀинца сан ШатӀа а ву», — элира Хьавас.
<p><a href="genesis4che.html" target="_blank"><b>Доладалар (Бытие) 4:26</b></a>  ШатӀин а хилира кӀант, цо цунах Энош элира. Цу хенахь адамаш Везачу Элан цӀе йоккхуш, Цуьнга кхайкха буьйлабелира.
<p><a href="genesis5che.html" target="_blank"><b>Доладалар (Бытие) 5:1</b></a>  ХӀара ду Адаман тӀаьхьенах хиллачун тептар. Дала адам Шен вастехь кхоьллинера.
<p><a href="genesis5che.html" target="_blank"><b>Доладалар (Бытие) 5:2</b></a>  Стаггий, зудий кхоьллинера Цо. Уьш декъал а бина, Ша уьш кхоьллинчу дийнахь царех «адамаш» элира Дала. 
<p><a href="genesis5che.html" target="_blank"><b>Доладалар (Бытие) 5:3</b></a>  Адаман цхьа бӀе ткъе итт шо кхаьчнера, цуьнан кхин а цхьа кӀант хилча. Иза веккъа цуьнан аматехь а, вастехь а вара. Шен кӀантана ШатӀа аьлла цӀе тиллира Адама.
<p><a href="genesis5che.html" target="_blank"><b>Доладалар (Бытие) 5:4</b></a>  ШатӀа хиллачул тӀаьхьа кхин бархӀ бӀе шарахь вехира Адам. Оцу заман чохь цуьнан кхин а кӀентий а, йоӀарий а хилира.
<p><a href="genesis5che.html" target="_blank"><b>Доладалар (Бытие) 5:5</b></a>  Адам, исс бӀе ткъе итт шарахь ваьхна, дӀакхелхира. 
<p><a href="genesis5che.html" target="_blank"><b>Доладалар (Бытие) 5:6</b></a>  ШатӀа цхьа бӀе пхеа шарахь ваьхча, цуьнан хилира кӀант Энош.
<p><a href="genesis5che.html" target="_blank"><b>Доладалар (Бытие) 5:7</b></a>  Энош хиллачул тӀаьхьа кхин бархӀ бӀе ворхӀ шарахь вехира ШатӀа. Оцу заман чохь цуьнан кхин кӀентий а, йоӀарий а хилира.
<p><a href="genesis5che.html" target="_blank"><b>Доладалар (Бытие) 5:8</b></a>  ШатӀа, исс бӀе шийтта шарахь а ваьхна, дӀакхелхира. 
<p><a href="genesis5che.html" target="_blank"><b>Доладалар (Бытие) 5:9</b></a>  Энош дезткъе итт шарахь ваьхча, цуьнан хилира кӀант Къаим.
<p><a href="genesis5che.html" target="_blank"><b>Доладалар (Бытие) 5:10</b></a>  Къаим хиллачул тӀаьхьа кхин бархӀ бӀе пхийтта шарахь вехира Энош. Оцу заман чохь цуьнан кхин кӀентий а, йоӀарий а хилира.
<p><a href="genesis5che.html" target="_blank"><b>Доладалар (Бытие) 5:11</b></a>  Энош, исс бӀе пхеа шарахь а ваьхна, дӀакхелхира. 
<p><a href="genesis5che.html" target="_blank"><b>Доладалар (Бытие) 5:12</b></a>  Къаим кхузткъе итт шарахь ваьхча, цуьнан хилира кӀант Махьаллал.
<p><a href="genesis5che.html" target="_blank"><b>Доладалар (Бытие) 5:13</b></a>  Махьаллал хиллачул тӀаьхьа кхин бархӀ бӀе шовзткъа шарахь вехира Къаим. Оцу заман чохь цуьнан кхин кӀентий а, йоӀарий а хилира.
<p><a href="genesis5che.html" target="_blank"><b>Доладалар (Бытие) 5:14</b></a>  Къаим, исс бӀе итт шарахь а ваьхна, дӀакхелхира. 
<p><a href="genesis5che.html" target="_blank"><b>Доладалар (Бытие) 5:15</b></a>  Махьаллал кхузткъе пхеа шарахь ваьхча, цуьнан хилира кӀант Ярад.
<p><a href="genesis5che.html" target="_blank"><b>Доладалар (Бытие) 5:16</b></a>  Ярад хиллачул тӀаьхьа кхин бархӀ бӀе ткъе итт шарахь вехира Махьаллал. Оцу заман чохь цуьнан кхин кӀентий а, йоӀарий а хилира.
<p><a href="genesis5che.html" target="_blank"><b>Доладалар (Бытие) 5:17</b></a>  Махьаллал, бархӀ бӀе дезткъе пхийтта шарахь а ваьхна, дӀакхелхира. 
<p><a href="genesis5che.html" target="_blank"><b>Доладалар (Бытие) 5:18</b></a>  Ярад цхьа бӀе кхузткъе шина шарахь ваьхча, цуьнан хилира кӀант ХӀанох.
<p><a href="genesis5che.html" target="_blank"><b>Доладалар (Бытие) 5:19</b></a>  ХӀанох хиллачул тӀаьхьа кхин бархӀ бӀе шарахь вехира Ярад. Оцу заман чохь цуьнан кхин кӀентий а, йоӀарий а хилира.
<p><a href="genesis5che.html" target="_blank"><b>Доладалар (Бытие) 5:20</b></a>  Ярад, исс бӀе кхузткъе шина шарахь а ваьхна, дӀакхелхира. 
<p><a href="genesis5che.html" target="_blank"><b>Доладалар (Бытие) 5:21</b></a>  ХӀанох кхузткъе пхеа шарахь ваьхча, цуьнан хилира кӀант Матушалахь.
<p><a href="genesis5che.html" target="_blank"><b>Доладалар (Бытие) 5:22</b></a>  Матушалахь хиллачул тӀаьхьа кхин кхаа бӀе шарахь, Дела даг чохь а волуш, вехира ХӀанох. Оцу заман чохь цуьнан кхин кӀентий а, йоӀарий а хилира.
<p><a href="genesis5che.html" target="_blank"><b>Доладалар (Бытие) 5:23</b></a>  ХӀанох кхаа бӀе кхузткъе пхеа шарахь вехира.
<p><a href="genesis5che.html" target="_blank"><b>Доладалар (Бытие) 5:24</b></a>  ХӀанох, Дела даг чохь а волуш, лелаш вара. Цхьана дийнахь иза къайлавелира, Дала иза дӀавигна дела. 
<p><a href="genesis5che.html" target="_blank"><b>Доладалар (Бытие) 5:25</b></a>  Матушалахь цхьа бӀе дезткъе ворхӀ шарахь ваьхча, цуьнан хилира кӀант ЛемакӀ.
<p><a href="genesis5che.html" target="_blank"><b>Доладалар (Бытие) 5:26</b></a>  ЛемакӀ хиллачул тӀаьхьа кхин ворхӀ бӀе дезткъе шина шарахь вехира Матушалахь. Оцу заман чохь цуьнан кхин кӀентий а, йоӀарий а хилира.
<p><a href="genesis5che.html" target="_blank"><b>Доладалар (Бытие) 5:27</b></a>  Матушалахь, исс бӀе кхузткъе исс шарахь а ваьхна, дӀакхелхира. 
<p><a href="genesis5che.html" target="_blank"><b>Доладалар (Бытие) 5:28</b></a>  ЛемакӀ цхьа бӀе дезткъе шина шарахь ваьхча, цуьнан кӀант хилира.
<p><a href="genesis5che.html" target="_blank"><b>Доладалар (Бытие) 5:29</b></a>  ЛемакӀа шен кӀантана Нохьа аьлла цӀе тиллира (иза ду Ӏебархойн маттахь «синтем» бохург). ЛемакӀа элира: «Вай дукха къахьоьгуш ду, Везачу Эло неӀалт кхайкхийначу лаьтта тӀехь. Ткъа Нохьас синтем бохьур бу вайна».
<p><a href="genesis5che.html" target="_blank"><b>Доладалар (Бытие) 5:30</b></a>  Нохьа хиллачул тӀаьхьа кхин пхи бӀе дезткъе пхийтта шарахь вехира ЛемакӀ. Оцу заман чохь цуьнан кхин кӀентий а, йоӀарий а хилира.
<p><a href="genesis5che.html" target="_blank"><b>Доладалар (Бытие) 5:31</b></a>  ЛемакӀ, ворхӀ бӀе кхузткъе вуьрхӀитта шарахь а ваьхна, дӀакхелхира. 
<p><a href="genesis5che.html" target="_blank"><b>Доладалар (Бытие) 5:32</b></a>  Нохьа пхеа бӀе шарахь ваьхча, цуьнан хилира кӀентий Шима, Хьама, Япат.
<p><a href="genesis6che.html" target="_blank"><b>Доладалар (Бытие) 6:1</b></a>  Лаьтта тӀера адамаш алсамдовлуш хилла. Церан хуьлуш хилла йоӀарий а.
<p><a href="genesis6che.html" target="_blank"><b>Доладалар (Бытие) 6:2</b></a>  Делах дӀакъаьстина болчу божаршна и адамийн йоӀарий хаза хилар гора. Царех шаьш къастийнарш ялош хилла цара.
<p><a href="genesis6che.html" target="_blank"><b>Доладалар (Бытие) 6:3</b></a>  ТӀаккха Везачу Эло элира: «Могуьйтур дац Аса адамашна гуттар а Сан са даа, уьш дилха бен доцу дела. Церан дахаран шераш бӀе ткъа шо бен хир дац». 
<p><a href="genesis6che.html" target="_blank"><b>Доладалар (Бытие) 6:4</b></a>  Цу хенахь а, цул тӀаьхьа а наьрташ хилла Лаьтта тӀехь. Делах дӀакъаьстина болу божарий адамийн йоӀарех кхетий, оцу зударша бераш дан долийна. Уьш дара майра а, ницкъ болуш а, дикка хенахь дуьйна гӀарадевлла а адамаш. 
<p><a href="genesis6che.html" target="_blank"><b>Доладалар (Бытие) 6:5</b></a>  ТӀаккха лаьттара адамаш чӀогӀа галдевлла хилар а, церан ойланаш а, дегнаш а, массо а ханна а зуламах дуьзна хилар а гира Везачу Элана.
<p><a href="genesis6che.html" target="_blank"><b>Доладалар (Бытие) 6:6</b></a>  Веза Эла дохковелира Ша лаьтта тӀехь адамаш кхолларна. Цуьнан дог лозуш дара.
<p><a href="genesis6che.html" target="_blank"><b>Доладалар (Бытие) 6:7</b></a>  ТӀаккха Везачу Эло элира: «Со дохковаьлла, Айса Лаьттахь адам кхолларна а, массо дийна мел йолу хӀума кхолларна а: Лаьттара дийнаташ а, текхаргаш а, хӀаваэра олхазарш а, — и дерриге а хӀаллакдийр ду Ас».
<p><a href="genesis6che.html" target="_blank"><b>Доладалар (Бытие) 6:8</b></a>  Цхьана Нохьина резахилла Веза Эла. 
<p><a href="genesis6che.html" target="_blank"><b>Доладалар (Бытие) 6:9</b></a>  ХӀара ду Нохьин тӀаьхьенах хилларг. Нохьа хилла шен тайпанехь лела хууш а, Далла гергахь бакъахьара а, цӀена а стаг. Иза Дела даг чохь волуш лелаш вара.
<p><a href="genesis6che.html" target="_blank"><b>Доладалар (Бытие) 6:10</b></a>  Кхо кӀант хилла Нохьин: Шима, Хьама, Япат цӀераш йолуш. 
<p><a href="genesis6che.html" target="_blank"><b>Доладалар (Бытие) 6:11</b></a>  Ткъа Лаьттара адамаш Далла гергахь чӀогӀа бехделлера, латта зуламех дуьзнера.
<p><a href="genesis6che.html" target="_blank"><b>Доладалар (Бытие) 6:12</b></a>  Дела Лаьтта охьахьаьжча, Цунна гира латта бехделла хилар, хӀора Лаьттара стаг нийсачу новкъара дӀаваьлла дела. 
<p><a href="genesis6che.html" target="_blank"><b>Доладалар (Бытие) 6:13</b></a>  ТӀаккха Дала Нохье элира: «Адамаша латта зуламех а, таӀзарех а дуьзна, иза бехдина хӀаллакдо дела, Ас, хӀаллак а дина, дӀадоккхур ду и латта а, цу тӀехь мел йолу садолу хӀума а.
<p><a href="genesis6che.html" target="_blank"><b>Доладалар (Бытие) 6:14</b></a>  Ткъа ахьа, хьайна зоьзан-дечигах доккха хинкема а де, цу чохь къаьстина чоьнаш а е, тӀаккха кемана чухула а, тӀехула а силам а хьакха.
<p><a href="genesis6che.html" target="_blank"><b>Доладалар (Бытие) 6:15</b></a>  Ткъа кема иштта де: кеманан йохалла кхо бӀе дол барамехь, цуьнан шоралла шовзткъе итт дол, ткъа лакхалла ткъе итт дол хила еза.
<p><a href="genesis6che.html" target="_blank"><b>Доладалар (Бытие) 6:16</b></a>  Кеманан тховх кор а даккха цхьа дол барамехь, ткъа агӀо тӀехь неӀ а яккха . Цу кеман чохь тӀех-тӀехула а долуш кхо дакъа де.
<p><a href="genesis6che.html" target="_blank"><b>Доладалар (Бытие) 6:17</b></a>  Ткъа Аса хи доуьйтур ду лаьтта тӀе, стигалш бухара чохь са мел долу хӀума а хӀаллакьярхьама. Лаьтта тӀехь мел долу хӀума хӀаллакьхир ду.
<p><a href="genesis6che.html" target="_blank"><b>Доладалар (Бытие) 6:18</b></a>  Ткъа хьоьца Аса Сайн барт бийр бу. Хьо а, хьан кӀентий а, хьан зуда а, хьан кӀентийн зударий а хьоьца цу хинкеманна чу бевр бу.
<p><a href="genesis6che.html" target="_blank"><b>Доладалар (Бытие) 6:19</b></a>  Иштта кеманна чу даккха массо а тайпана дийнатех боьрша а, стен а шишша хӀума. Уьш а шуьца дийна йисийтархьама.
<p><a href="genesis6che.html" target="_blank"><b>Доладалар (Бытие) 6:20</b></a>  Ша-ша тайпана олхазарех а, тайп-тайпана даьхнех а, шайн тайпанашца массо а лаьттан текхаргех а, царех массарех а шишша, боьрша а, стен а, чуевр ю хьоьца, дийна йисархьама.
<p><a href="genesis6che.html" target="_blank"><b>Доладалар (Бытие) 6:21</b></a>  Ткъа ахьа, массо тайпана даар схьа а эций, кеман чу дилла, хьуна а, царна а юучунна». 
<p><a href="genesis6che.html" target="_blank"><b>Доладалар (Бытие) 6:22</b></a>  Нохьас и дерриге, шега Далла ма-бохху, кхочушдира.
<p><a href="genesis7che.html" target="_blank"><b>Доладалар (Бытие) 7:1</b></a>  ТӀаккха Везачу Эло Нохье элира: «Хьо хьайн доьзалца хинкеманна чу вала, хӀунда аьлча цу заманан адамашна юкъахь хьо цхьаъ Сайн лаамехь волу стаг хилар го Суна.
<p><a href="genesis7che.html" target="_blank"><b>Доладалар (Бытие) 7:2</b></a>  Хьайца схьаэца хӀора тайпанах ворхӀ боьрша а, ворхӀ стен а хьанал даьхнех, лаьттара хьарам долчу хӀора тайпана дийнатех шишша схьаэца (боьрша а, стен а).
<p><a href="genesis7che.html" target="_blank"><b>Доладалар (Бытие) 7:3</b></a>  ХӀора тайпана олхазарех а схьаэца ворхӀ боьрша а, ворхӀ стен а, церан тӀаьхье хилийтархьама дерриге а лаьтта тӀехь.
<p><a href="genesis7che.html" target="_blank"><b>Доладалар (Бытие) 7:4</b></a>  Ткъа ворхӀ де даьлча, шовзткъа дийнаххьий, шовзткъа бусий догӀа доуьйтур ду Ас дерриге лаьтта тӀе, Айса мел кхоьллинарг лаьтта тӀера хӀаллак а деш». 
<p><a href="genesis7che.html" target="_blank"><b>Доладалар (Бытие) 7:5</b></a>  Нохьас Везачу Эло шега мел аьлларг кхочушдира. 
<p><a href="genesis7che.html" target="_blank"><b>Доладалар (Бытие) 7:6</b></a>  Хи тӀедалар лаьттахь хиллачу хенахь, Нохьин ялх бӀе шо дара.
<p><a href="genesis7che.html" target="_blank"><b>Доладалар (Бытие) 7:7</b></a>  Нохьа шен доьзалца хинкеман чу велира, оцу лаьтта тӀе хи тӀедаларх кӀелхьарвалархьама. Цуьнца кеман чохь яра цуьнан зуда а, кӀентий а, церан зударий а.
<p><a href="genesis7che.html" target="_blank"><b>Доладалар (Бытие) 7:8</b></a>  Цуьнца цхьаьна кеман чу девлира хьанал даьхни а, хьарам дийнаташ а, массо а тайпана олхазарш а, ерриге тайпа лаьттан текхаргаш а. Уьш евлира кеман чу шишша тайпана
<p><a href="genesis7che.html" target="_blank"><b>Доладалар (Бытие) 7:9</b></a>  (боьрша а, стен а). Шена Дала тӀе-ма-диллара, Нохьас дерриге а кхочушдира.
<p><a href="genesis7che.html" target="_blank"><b>Доладалар (Бытие) 7:10</b></a>  ВорхӀ де даьлча, лаьтта тӀе хиш деара.
<p><a href="genesis7che.html" target="_blank"><b>Доладалар (Бытие) 7:11</b></a>  Нохьин ялх бӀе шо а кхаьчна, шолгӀачу беттан вуьрхӀитталгӀачу дийнахь дӀаделладелла массо а лаьтта бухара хиш. Оццу дийнахь, стигалш дӀасаекъа а елла, лаьтта тӀе доккха догӀа деара.
<p><a href="genesis7che.html" target="_blank"><b>Доладалар (Бытие) 7:12</b></a>  (И догӀа деара шовзткъа дийнаххьий, шовзткъа бусий). 
<p><a href="genesis7che.html" target="_blank"><b>Доладалар (Бытие) 7:13</b></a>  Ткъа Нохьа а шен зудчуьнца, Шима а, Хьама а, Япат а шайн зударшца хинкеман чубевлла бевллера.
<p><a href="genesis7che.html" target="_blank"><b>Доладалар (Бытие) 7:14</b></a>  Цаьрца хинкеманна чу евлира массо а тайпана акхарой а, даьхни а шайн-шайн тайпанашца, лаьттан тайп-тайпана текхаргаш а, массо а тайпана тӀема мел йолу хӀума а, ша-ша тайпа олхазарш а.
<p><a href="genesis7che.html" target="_blank"><b>Доладалар (Бытие) 7:15</b></a>  И массо а шайна чохь са долуш йолу хӀуманаш, шишша массо а тайпанах, чуяьллера Нохьица хинкеман чу.
<p><a href="genesis7che.html" target="_blank"><b>Доладалар (Бытие) 7:16</b></a>  Дала тӀе-ма-диллара, массо а тайпана боьрша а, стен а чохь са долуш йолу хӀуманаш кеманна чу яьлча, Нохьина тӀаьхьа хинкеманан неӀ дӀачӀегӀира Везачу Эло. 
<p><a href="genesis7che.html" target="_blank"><b>Доладалар (Бытие) 7:17</b></a>  Лаьтта хи тӀедалар шовзткъа дийнахь лаьттира. Хи алссам а даьлла, хинкема хи чохь айа а делла, лаьттах къаьстира.
<p><a href="genesis7che.html" target="_blank"><b>Доладалар (Бытие) 7:18</b></a>  Хи, кхин а чӀагӀлуш, дебара лаьтта тӀехь, ткъа кема хин тӀехула лелара.
<p><a href="genesis7che.html" target="_blank"><b>Доладалар (Бытие) 7:19</b></a>  Хи гулдалар лаьтта тӀехь тӀех а даьлла, стигалан бухахь мел долу лаьмнаш дӀахьулделира хи чохь.
<p><a href="genesis7che.html" target="_blank"><b>Доладалар (Бытие) 7:20</b></a>  Лаьмнаш хьулделлачул тӀаьхьа кхин а пхийтта даларна хьаладелира хи.
<p><a href="genesis7che.html" target="_blank"><b>Доладалар (Бытие) 7:21</b></a>  Лаьтта тӀехь лелаш мел йолу садолу хӀума а, олхазарш а, даьхни а, акхарой а, массо а боьха хӀуманаш а, лаьттахула текхаш йолу, дерриге а адамаш а дӀакхелхира.
<p><a href="genesis7che.html" target="_blank"><b>Доладалар (Бытие) 7:22</b></a>  Дерриге а лаьтта тӀехь хилла йолу мерӀуьргашкахула садоӀуш мел йолу хӀума елира.
<p><a href="genesis7che.html" target="_blank"><b>Доладалар (Бытие) 7:23</b></a>  Лаьттахь хӀора садоӀуш мел йолу хӀума хӀаллакьхилира. ХӀаллакьхилла дӀадевлира адамаш а, даьхни а, текхаргаш а, стигалан олхазарш а. Иштта хӀаллакдира Дала лаьттахь мел хилла хӀума а. Нохьа а, цуьнца хинкеман чохь берш а бен дийна ца бисира. 
<p><a href="genesis7che.html" target="_blank"><b>Доладалар (Бытие) 7:24</b></a>  Ткъа хи чӀагӀлуш лаьттира лаьттахь цхьа бӀе шовзткъе итт дийнахь.
<p><a href="genesis8che.html" target="_blank"><b>Доладалар (Бытие) 8:1</b></a>  Нохьа а, Нохьица хинкеман чохь йолу ерриге акхарой а, дерриге а даьхни а Шена дагахь долу дела, лаьтта тӀе мох бахийтира Дала. ТӀаккха хиш лагӀделира.
<p><a href="genesis8che.html" target="_blank"><b>Доладалар (Бытие) 8:2</b></a>  Гобаьккхина долу лаьтта бухара хьаладуьйлу хиш совцийнера, стигалш дӀа а къовлаелла, догӀучуьра догӀа а сацийнера.
<p><a href="genesis8che.html" target="_blank"><b>Доладалар (Бытие) 8:3</b></a>  Цхьа бӀе шовзткъе итт де даьлча, лаьтта тӀера хи, тӀаьхь-тӀаьхьа шен метта а доьрзуш, лагӀлуш дара.
<p><a href="genesis8che.html" target="_blank"><b>Доладалар (Бытие) 8:4</b></a>  ВорхӀалгӀачу беттан вуьрхӀитталгӀачу дийнахь хинкема Арарат-лаьмнашкахь сецира.
<p><a href="genesis8che.html" target="_blank"><b>Доладалар (Бытие) 8:5</b></a>  Хи тӀедаларан уьтталгӀа бутт болуш хи лагӀлуш лаьтташ дара, ткъа уьтталгӀачу беттан хьалхарчу дийнахь лаьмнийн баххьаш гучудевлира. 
<p><a href="genesis8che.html" target="_blank"><b>Доладалар (Бытие) 8:6</b></a>  Шовзткъа де даьлча, Нохьас дӀадиллира ша дина хинкеманан кор.
<p><a href="genesis8che.html" target="_blank"><b>Доладалар (Бытие) 8:7</b></a>  ТӀаккха къиг арахийцира цо, иза тӀема а йолуш, юха а йогӀуш лийлира, латта хих дакъадаллалц.
<p><a href="genesis8che.html" target="_blank"><b>Доладалар (Бытие) 8:8</b></a>  Цул тӀаьхьа кхокха ара хийцира цо, лаьтта тӀера хиш лагӀделла даьллий-те хаархьама.
<p><a href="genesis8che.html" target="_blank"><b>Доладалар (Бытие) 8:9</b></a>  Амма кхокханна ца карийра шен когаш тӀебилла екъа меттиг, иза юха беара хинкеман чу, хӀунда аьлча хи хӀинца а долуш дара дерриге а лаьтта тӀехь. Нохьас шен куьг а кховдийна, кхокха схьаийцира хинкеман чу.
<p><a href="genesis8che.html" target="_blank"><b>Доладалар (Бытие) 8:10</b></a>  Кхин а ворхӀ дийнахь собар а дина, Нохьас юха а арахийцира кхокха кеман чуьра.
<p><a href="genesis8che.html" target="_blank"><b>Доладалар (Бытие) 8:11</b></a>  Суьйренца кхокха юхабирзира, шен зӀакар чохь керла зайт-диттан гӀа а дахьаш. ТӀаккха Нохьина хиира хи лаьтта тӀера дӀадаьллий.
<p><a href="genesis8che.html" target="_blank"><b>Доладалар (Бытие) 8:12</b></a>  Кхин а ворхӀ дийнахь хьем а бина, юха а кхокха арахийцира Нохьас, цул тӀаьхьа кхокха юха ца бирзира.
<p><a href="genesis8che.html" target="_blank"><b>Доладалар (Бытие) 8:13</b></a>  ТӀаккха хинкеманан неӀ дӀайиллира Нохьас. ДӀасахьаьжча, латта декъа хилар гира цунна. Иза дара хьалхарчу беттан хьалхарчу дийнахь. Нохьин ялх бӀе цхьалгӀа шо дара цу хенахь.
<p><a href="genesis8che.html" target="_blank"><b>Доладалар (Бытие) 8:14</b></a>  ШолгӀачу беттан ткъе ворхӀалгӀачу дийнахь дерриге а латта дакъаделлера.
<p><a href="genesis8che.html" target="_blank"><b>Доладалар (Бытие) 8:15</b></a>  ТӀаккха Дала Нохье элира: 
<p><a href="genesis8che.html" target="_blank"><b>Доладалар (Бытие) 8:16</b></a>  «Арадовла хинкеман чуьра хьо а, хьан зуда а, хьан кӀентий а, церан зударий а хьоьца.
<p><a href="genesis8che.html" target="_blank"><b>Доладалар (Бытие) 8:17</b></a>  Массо а дийнаташ арадаха хьайца, массо а тайпана: олхазарш а, даьхни а, ерриге а лаьттан текхаргаш а. ДӀасадовлийла уьш лаьтта тӀехула. Лаьтта тӀехь дебийла уьш, тӀаьхье а луш». 
<p><a href="genesis8che.html" target="_blank"><b>Доладалар (Бытие) 8:18</b></a>  Нохьа а, цуьнан кӀентий а, цуьнан зуда а, кӀентийн зударий а арабевлира хинкеман чуьра.
<p><a href="genesis8che.html" target="_blank"><b>Доладалар (Бытие) 8:19</b></a>  Царна тӀаьххье ерриге а акхарой а, массо а боьха хӀуманаш а, дерриге олхазарш а, лаьттахула мел лела са долуш йолу хӀума а араелира цу чуьра. 
<p><a href="genesis8che.html" target="_blank"><b>Доладалар (Бытие) 8:20</b></a>  ТӀаккха Везачу Элана лерина сагӀа доккхучу метте тӀулгаш хӀиттийра Нохьас. Шеца долчу даьхнин юкъара а, олхазаршна юкъара а тоьлла а, хьанал а дерш, цхьацца къаста а дина, Далла хьалха уьш дагийра цо.
<p><a href="genesis8che.html" target="_blank"><b>Доладалар (Бытие) 8:21</b></a>  И тамехь йолу хаза хьожа дӀакхечира Далла. ТӀаккха Шен дагахь Везачу Эло элира: «Адамаш жимчохь дуьйна зуламах дуьзна делахь а, кхин цкъа а неӀалт кхайкхор дац Аса лаьттана адам бахьанехь. Кхин цкъа а хӀаллакйийр яц Ас лаьттара са мел долу хӀума. 
<p><a href="genesis8che.html" target="_blank"><b>Доладалар (Бытие) 8:22</b></a>  ХӀинца дуьйна, латта мел ду, цу тӀехь ялта дӀадер а, хьакхар а, шело а, йовхо а, аьхке а, Ӏа а, де а, буьйса а хийцадалар соцур дац».
<p><a href="genesis9che.html" target="_blank"><b>Доладалар (Бытие) 9:1</b></a>  ТӀаккха Нохьа а, цуьнан кӀентий а декъалбеш, Дала элира цаьрга: «ТӀаьхье стам а луш, деба а дебаш, латта дузийла аш.
<p><a href="genesis9che.html" target="_blank"><b>Доладалар (Бытие) 9:2</b></a>  Шух кхера а кхоьруш, шуна хьалха ега а еш, хуьлийла лаьтта тӀехь мел йолу акхарой а, стигалахь мел долу олхазарш а, кху лаьттахь лелаш мел йолу текхаргаш а, хӀорда чохь мел долу чӀерий а. Шун кара дӀаделла Ас и дерриге а.
<p><a href="genesis9che.html" target="_blank"><b>Доладалар (Бытие) 9:3</b></a>  Массо а ораматаш еллера Ас шуна, ткъа хӀинца дерриге а дийнаташ хир ду шуна юучунна. Лаьттара са мел долу хӀума а дӀало Ас шуна юучунна.
<p><a href="genesis9che.html" target="_blank"><b>Доладалар (Бытие) 9:4</b></a>  Амма цхьа хӀума тӀедуьллу ас шуна: шена чохь са долу, шех цӀий дӀадалаза долу жижиг ма даалаш.
<p><a href="genesis9che.html" target="_blank"><b>Доладалар (Бытие) 9:5</b></a>  Адаман цӀий Ӏанорна Соьга жоп дала деза, цу цӀийна чохь са долу дела. ХӀора стага а жоп дала деза ша адаман Ӏанийначу цӀийнах, муьлххачу акхароша а жоп дала деза, шаьш адаман цӀий Ӏанийча.
<p><a href="genesis9che.html" target="_blank"><b>Доладалар (Бытие) 9:6</b></a>  Цхьана стага адаман цӀий Ӏанийнехь, цуьнан цӀий а Ӏанор ду, цу стага Делан вастехь кхоьллинчуьнан цӀий Ӏанийна дела.
<p><a href="genesis9che.html" target="_blank"><b>Доладалар (Бытие) 9:7</b></a>  Ткъа шу деба а деба, шайн тӀаьхье стам а е, дӀаса а даржа лаьтта тӀехь, алссам а довла цу тӀехь». 
<p><a href="genesis9che.html" target="_blank"><b>Доладалар (Бытие) 9:8</b></a>  Дала элира Нохье а, цуьнан кӀенташка а: 
<p><a href="genesis9che.html" target="_blank"><b>Доладалар (Бытие) 9:9</b></a>  «Ткъа Ас барт бо шуьца а, ерриге а шул тӀаьхьа хир йолчу шун тӀаьхьенца а,
<p><a href="genesis9che.html" target="_blank"><b>Доладалар (Бытие) 9:10</b></a>  массо олхазаршца а, мел долчу дийнаташца а, массо а акхарошца, шуьца хинкеман чуьра араяьллачу, лаьттара са мел долчу хӀуманца а.
<p><a href="genesis9che.html" target="_blank"><b>Доладалар (Бытие) 9:11</b></a>  Иштта барт бо Ас шуьца: лаьттара йисина дийна мел йолу хӀума хица хӀаллакйина яра, амма ишттаниг кхин цкъа а юха хир дац аьлла. Кхин цкъа а латта хи тӀедаларца хӀаллакдийр дац». 
<p><a href="genesis9che.html" target="_blank"><b>Доладалар (Бытие) 9:12</b></a>  ТӀаккха Дала элира: «Шуьца бинчу бертан тоьшалла дуьту Ас. Оцу тоьшалло чӀагӀдийр ду Ас шуьца а, дийна мел йолчу хӀуманца а, тӀейогӀучу массо а ханна, барт бар. ХӀара ду и тоьшалла:
<p><a href="genesis9che.html" target="_blank"><b>Доладалар (Бытие) 9:13</b></a>  стелаӀад хӀоттадо Ас стигалан мархашкахь. И ду тоьшаллина Суна а, Лаьттана а юкъахь бинчу бертан.
<p><a href="genesis9che.html" target="_blank"><b>Доладалар (Бытие) 9:14</b></a>  Ас лаьттана тӀехула гулйина мархашна юкъахь стелаӀад гучудаьлча,
<p><a href="genesis9che.html" target="_blank"><b>Доладалар (Бытие) 9:15</b></a>  Суна дагабогӀур бу Ас шуьца а, лаьттахь дийна мел йолчу хӀуманца а бина барт, кхин цкъа а массо а дийна хӀума хи тӀедаларца хӀаллакйийр яц аьлла.
<p><a href="genesis9che.html" target="_blank"><b>Доладалар (Бытие) 9:16</b></a>  Стигалан мархашка а хьаьжна, стелаӀад гича, дагабогӀур бу Суна Сайна а, лаьттара дийна мел йолчу хӀуманна а юкъара цкъа а хедар боцу барт». 
<p><a href="genesis9che.html" target="_blank"><b>Доладалар (Бытие) 9:17</b></a>  Иштта элира Дала Нохье: «И стелаӀад лаьттахь дийна мел йолчу хӀуманна а, Сайна а юкъахь бинчу бертан тоьшаллина хир ду». 
<p><a href="genesis9che.html" target="_blank"><b>Доладалар (Бытие) 9:18</b></a>  Хин кеман чуьра арабевллачу Нохьин кӀентийн цӀераш иштта яра: Шима, Хьама, Япат. Ткъа Хьама КанаӀанан да вара.
<p><a href="genesis9che.html" target="_blank"><b>Доладалар (Бытие) 9:19</b></a>  И кхоъ Нохьин кӀант вара, ткъа царех хилла лаьттара адамийн тӀаьхье. 
<p><a href="genesis9che.html" target="_blank"><b>Доладалар (Бытие) 9:20</b></a>  Нохьас латта лело а долийра, кемсийн аре а дӀайийра.
<p><a href="genesis9che.html" target="_blank"><b>Доладалар (Бытие) 9:21</b></a>  Кемсийн чагӀар а мелла, ваха а вехна, верзина а ваьлла, шен четар чохь, тӀе хӀума а тасаза, вижина Ӏуьллуш вара Нохьа.
<p><a href="genesis9che.html" target="_blank"><b>Доладалар (Бытие) 9:22</b></a>  КанаӀанан дена Хьамина гира шен ден верзина ваьлла хилар, тӀаккха цо ара а ваьлла, цунах лаьцна шен шина веше дийцира.
<p><a href="genesis9che.html" target="_blank"><b>Доладалар (Бытие) 9:23</b></a>  Ткъа Шима а, Япат а, шайн ден бедар схьа а эцна, шаьшшиннан белшаш тӀе а йиллина, тӀехьа а вирзина, кӀегара шайн дена тӀе вахара. И бедар цунна тӀе а тесна, Нохьин верзина хилар дӀакъевлира цара. Уьш тӀехьа бирзина болу дела, царна шайн ден верзина хилар ца гира. 
<p><a href="genesis9che.html" target="_blank"><b>Доладалар (Бытие) 9:24</b></a>  Ша меллачу чагӀарх васта а велла, самаваьлча, Нохьина хиира, шена тӀехь жимаха волчу кӀанта Хьамас динарг.
<p><a href="genesis9che.html" target="_blank"><b>Доладалар (Бытие) 9:25</b></a>  ТӀаккха Нохьас элира: «НеӀалт хуьлда КанаӀанна. Шен вежарийн лешна хьалха а лай хир ву иза», — аьлла. 
<p><a href="genesis9che.html" target="_blank"><b>Доладалар (Бытие) 9:26</b></a>  Кхин а элира цо: «Декъала ву Веза Эла, Шимин Дела, ткъа КанаӀан Шимин лай хуьлийла. 
<p><a href="genesis9che.html" target="_blank"><b>Доладалар (Бытие) 9:27</b></a>  Япатан тӀаьхье Дала беркате а йойла, Шимин четарш чохь а Ӏойла Япат. Ткъа КанаӀан Япатан лай хуьлийла!»  
<p><a href="genesis9che.html" target="_blank"><b>Доладалар (Бытие) 9:28</b></a>  Лаьтта тӀехь хи тӀедалар хиллачул тӀаьхьа, кхо бӀе шовзткъе итт шарахь вехира Нохьа.
<p><a href="genesis9che.html" target="_blank"><b>Доладалар (Бытие) 9:29</b></a>  Дерриге а Нохьа ваьхна шераш исс бӀе шовзткъе итт шо ду. ТӀаккха Нохьа дӀакхелхира.
<p><a href="genesis10che.html" target="_blank"><b>Доладалар (Бытие) 10:1</b></a>  ХӀара ду Нохьин кӀентийн Шимин а, Хьамин а, Япатан а тӀаьхьенах хилларг. Лаьттахь хи тӀедалар хиллачул тӀаьхьа церан иштта тӀаьхье хилира. 
<p><a href="genesis10che.html" target="_blank"><b>Доладалар (Бытие) 10:2</b></a>  Япатан кӀентий бара: Гомар, МагӀогӀ, Мадай, Яван, Тубал, Машах, Тирас. 
<p><a href="genesis10che.html" target="_blank"><b>Доладалар (Бытие) 10:3</b></a>  Гомаран кӀентий бара: Ашкиназ, РипӀат, ТогӀарма. 
<p><a href="genesis10che.html" target="_blank"><b>Доладалар (Бытие) 10:4</b></a>  Яванан кӀентий бара: Элша, Таршаш, Хитам, Доданам.
<p><a href="genesis10che.html" target="_blank"><b>Доладалар (Бытие) 10:5</b></a>  ГӀайренаш тӀехь баха охьахевшинарш массо а Япатан кӀентийн тӀаьхьенах бара. ХӀора кӀентан а шен долахь латта а дара. ХӀора доьзал а алсамболуш, тайп-тайпана къаьмнаш кхолладелира, шен-шен буьйцу мотт а болуш, дӀахӀиттира уьш. 
<p><a href="genesis10che.html" target="_blank"><b>Доладалар (Бытие) 10:6</b></a>  Хьамин кӀентий бара Хуша, Мисар, ПӀатӀа, КанаӀан. 
<p><a href="genesis10che.html" target="_blank"><b>Доладалар (Бытие) 10:7</b></a>  Хушин кӀентий бара Себа, Хьавил, СабтӀа, РуӀман, Сабтехьа. РуӀманан кӀентий бара Шеба а, Даддан а. 
<p><a href="genesis10che.html" target="_blank"><b>Доладалар (Бытие) 10:8</b></a>  Ткъа Хушин вара Намрад цӀе йолуш кӀант, иза чӀогӀа ницкъ болуш кӀант а вара.
<p><a href="genesis10che.html" target="_blank"><b>Доладалар (Бытие) 10:9</b></a>  Иза Везачу Элана гергахь воккха таллархо вара, цундела цуьнца дустуш адамашна олуш ду: «Иза, Намрад санна, Везачу Элана гергахь воккха таллархо ву».
<p><a href="genesis10che.html" target="_blank"><b>Доладалар (Бытие) 10:10</b></a>  Намрад-пачхьалкхана юкъайогӀуш хилла юьхьенца Бавел, Эрахь, Аккад. Уьш ерриш ШанӀар-аренна тӀехь яра.
<p><a href="genesis10che.html" target="_blank"><b>Доладалар (Бытие) 10:11</b></a>  Иштта цу махкара ваьлла Ашур. Цо хӀиттийна Нунав-гӀала а, Рехьабат-гӀала а, Калахь а,
<p><a href="genesis10che.html" target="_blank"><b>Доладалар (Бытие) 10:12</b></a>  Расан а цӀераш йолу гӀаланаш а. Нунав-гӀалина а, йоккха йолчу Калахь-гӀалина а юккъехь яра Расан-гӀала. 
<p><a href="genesis10che.html" target="_blank"><b>Доладалар (Бытие) 10:13</b></a>  Мисарх бевлла лудамхой, Ӏанамхой, лахӀабхой, наптухьхой,
<p><a href="genesis10che.html" target="_blank"><b>Доладалар (Бытие) 10:14</b></a>  патӀрусхой, шех пӀелаштамхой схьабевлла волу каслахӀамхой, каптӀархой. 
<p><a href="genesis10che.html" target="_blank"><b>Доладалар (Бытие) 10:15</b></a>  КанаӀанан кӀентий хӀорш бара: дуьххьарлера доьзалхо волу ЦӀадан, цул тӀаьхьа хилла волу Хьета.
<p><a href="genesis10che.html" target="_blank"><b>Доладалар (Бытие) 10:16</b></a>  Иштта КанаӀанах схьабевлла: явсайхой, эмархой, гӀиргӀашахой,
<p><a href="genesis10che.html" target="_blank"><b>Доладалар (Бытие) 10:17</b></a>  хьаьвихой, Ӏаьркхахой, синахой,
<p><a href="genesis10che.html" target="_blank"><b>Доладалар (Бытие) 10:18</b></a>  арвадихой, цӀемархой, хьаматхой. Цул тӀаьхьа КанаӀанан тӀаьхье дӀасаяьржира.
<p><a href="genesis10che.html" target="_blank"><b>Доладалар (Бытие) 10:19</b></a>  КанаӀанхойн мохк баьржина бара къилбаседехьа йолчу ЦӀадан-гӀалара дуьйна къилбехьа йолчу ГӀарар-гӀала тӀекхаччалц, ткъа кхузара малхбалехьара Ӏази-гӀалара дуьйна малхбузера Седам а, Ӏамор а гӀаланашна тӀекхаччалц, иштта Удам а, ЦӀабайма а гӀаланашкара дуьйна ЛашаӀ-гӀала тӀекхаччалц. 
<p><a href="genesis10che.html" target="_blank"><b>Доладалар (Бытие) 10:20</b></a>  Иштта яра Хьамин тӀаьхье шайн доьзалшца а, буьйцучу меттанашца а, бехачу мехкашца а, къаьмнийн декъадаларца а. 
<p><a href="genesis10che.html" target="_blank"><b>Доладалар (Бытие) 10:21</b></a>  Шима Япатан воккхаха волу ваша вара. Шимин тӀаьхьенах цхьаъ вара Ӏебар. Иза дерриге а Ӏебархойн тайпа долийнарг вара. 
<p><a href="genesis10che.html" target="_blank"><b>Доладалар (Бытие) 10:22</b></a>  Шимин кӀентий бара Ӏейлам, Ашур, Арпахшад, Луда, Арам. 
<p><a href="genesis10che.html" target="_blank"><b>Доладалар (Бытие) 10:23</b></a>  Араман кӀентий ӀуцӀа, Хьула, ГӀетӀар, Маша а бара. 
<p><a href="genesis10che.html" target="_blank"><b>Доладалар (Бытие) 10:24</b></a>  Арпахшадан кӀант вара Селахь, ткъа Селахьан кӀант вара Ӏебар. 
<p><a href="genesis10che.html" target="_blank"><b>Доладалар (Бытие) 10:25</b></a>  Ӏебаран ши кӀант вара: цхьана кӀентан цӀе ПалагӀ яра, хӀунда аьлча иза вехачу хенахь лаьтта тӀехь адам декъадалар а, дӀасадаржар а хилла. ПалагӀан вешин цӀе Якхтан яра.
<p><a href="genesis10che.html" target="_blank"><b>Доладалар (Бытие) 10:26</b></a>  Якхтанан а хилира кӀентий: Алмадад, ШалапӀ, Хьацармават, Ярахь,
<p><a href="genesis10che.html" target="_blank"><b>Доладалар (Бытие) 10:27</b></a>  ХӀайдарам, Узал, Дикхалла,
<p><a href="genesis10che.html" target="_blank"><b>Доладалар (Бытие) 10:28</b></a>  Ӏобал, Абумаил, Шеба,
<p><a href="genesis10che.html" target="_blank"><b>Доладалар (Бытие) 10:29</b></a>  Апар, Хьавил, Ябаб. Уьш берриш Якхтанан кӀентий бара. 
<p><a href="genesis10che.html" target="_blank"><b>Доладалар (Бытие) 10:30</b></a>  Церан Ӏар дара Мешаъ-махкана а, малхбалехь долчу лаьмнашна а юккъехь долчу лаьтта тӀехь. Ткъа Мешаъ-мохк Сепар-мехкан лаьмнашца бозалуш бара. 
<p><a href="genesis10che.html" target="_blank"><b>Доладалар (Бытие) 10:31</b></a>  Иштта яра Шимин тӀаьхье шайн доьзалшца а, буьйцучу меттанашца а, бехачу мехкашца а, къаьмнийн декъадаларца а. 
<p><a href="genesis10che.html" target="_blank"><b>Доладалар (Бытие) 10:32</b></a>  Иштта яра Нохьин кӀентийн доьзалийн тӀаьхье шен тайп-тайпанана къаьмнашна декъадаларца. Царех даьлла массо а лаьтта тӀехь дӀасадаьржина къаьмнаш, Дала дерриге а латта хьулдеш даийтинчу хил тӀаьхьа кхолладелла долу.
<p><a href="genesis11che.html" target="_blank"><b>Доладалар (Бытие) 11:1</b></a>  Лаьтта тӀехь массо а адамашна юкъахь буьйцу мотт а цхьаъ бара, цара олуш долу дешнаш а цхьатерра дара.
<p><a href="genesis11che.html" target="_blank"><b>Доладалар (Бытие) 11:2</b></a>  Малхбалехьара дуьйна доладелла и адам, ШанӀар-махкахь шера аре а карийна, цигахь даха охьахиира. 
<p><a href="genesis11che.html" target="_blank"><b>Доладалар (Бытие) 11:3</b></a>  «Дуьло, кибарчигаш а йина, уьш цӀергахь ягор ю вай», — элира цара вовшашка. Иштта тӀулгийн меттана кибарчигаш а, киран меттана силам хилира церан.
<p><a href="genesis11che.html" target="_blank"><b>Доладалар (Бытие) 11:4</b></a>  Цара элира: «ГӀала а, цу чохь стигала а кхочуш бӀов а хӀоттор ю вай ваьшна, хӀокху лаьттахь массанхьахула дӀаса ца даржадайта, цӀе а йоккхуьйтур ю вай вешан». 
<p><a href="genesis11che.html" target="_blank"><b>Доладалар (Бытие) 11:5</b></a>  Адамаша кхуллуш йолчу гӀалане а, бӀаьвне а хьажа охьавоьссира Веза Эла.
<p><a href="genesis11che.html" target="_blank"><b>Доладалар (Бытие) 11:6</b></a>  Везачу Эло элира, цаьрга а хьаьжна: «И массо адам цхьа халкъ а ду, массара а буьйцуш цхьа мотт бу, ткъа хӀун дан буьйлабелла уьш. ХӀинца дерриге а шайна дан дага догӀург ца далуш дуьсур дац церан.
<p><a href="genesis11che.html" target="_blank"><b>Доладалар (Бытие) 11:7</b></a>  Дуьло, охьа а диссина, цара буьйцу мотт дӀаэбийр бу вай, уьш вовшаша дуьйцучух а ца кхоьтуьйтуш». 
<p><a href="genesis11che.html" target="_blank"><b>Доладалар (Бытие) 11:8</b></a>  ТӀаккха Везачу Эло и халкъ массо а лаьттахула дӀасадаржийра, цара хӀоттош йолу гӀала чекх а ца йоккхуьйтуш.
<p><a href="genesis11che.html" target="_blank"><b>Доладалар (Бытие) 11:9</b></a>  Цу гӀаланах цара Бавел-гӀала элира (иза ду Ӏебархойн маттахь «Эбина-гӀала»), хӀунда аьлча цигахь Лаьттара массо а къаьмнийн буьйцу мотт Везачу Эло эбина дела. Цигара дуьйна доладелира Везачу Эло хӀокху лаьтта тӀехь массо а маьӀӀе адам даржадар. 
<p><a href="genesis11che.html" target="_blank"><b>Доладалар (Бытие) 11:10</b></a>  ХӀара ду Шимин тӀаьхьенах хилларг. Дала хӀокху дуьненна тӀера массо а хӀума, адам хӀаллакдеш даийтина хи дӀадаьллачул тӀаьхьа, ши шо даьлча, Шимин бӀе шо кхаьчнера. Цу хенахь цуьнан кӀант Арпахшад хилира.
<p><a href="genesis11che.html" target="_blank"><b>Доладалар (Бытие) 11:11</b></a>  Арпахшад хиллачул тӀаьхьа Шима кхин а пхи бӀе шарахь вехира. Цуьнан кхин а кӀентий а, йоӀарий а хилира. 
<p><a href="genesis11che.html" target="_blank"><b>Доладалар (Бытие) 11:12</b></a>  Арпахшадан ткъе пхийтта шо кхаьчча, цуьнан Селахь хилира.
<p><a href="genesis11che.html" target="_blank"><b>Доладалар (Бытие) 11:13</b></a>  Селахь хиллачул тӀаьхьа Арпахшад диъ бӀе кхаа шарахь вехира. Цуьнан кхин а кӀентий а, йоӀарий а хилира. 
<p><a href="genesis11che.html" target="_blank"><b>Доладалар (Бытие) 11:14</b></a>  Селахьан ткъе итт шо кхаьчча, цуьнан хилира кӀант Ӏебар.
<p><a href="genesis11che.html" target="_blank"><b>Доладалар (Бытие) 11:15</b></a>  Ӏебар хиллачул тӀаьхьа Селахь диъ бӀе кхаа шарахь вехира, кхин кӀентий а, йоӀарий а хуьлуш. 
<p><a href="genesis11che.html" target="_blank"><b>Доладалар (Бытие) 11:16</b></a>  Ӏебаран ткъе дейтта шо кхаьчнера, цуьнан кӀант ПалагӀ хилча.
<p><a href="genesis11che.html" target="_blank"><b>Доладалар (Бытие) 11:17</b></a>  ПалагӀ хиллачул тӀаьхьа Ӏебар диъ бӀе а ткъе итт шарахь вехира. Цуьнан а кхин кӀентий а, йоӀарий а хилира. 
<p><a href="genesis11che.html" target="_blank"><b>Доладалар (Бытие) 11:18</b></a>  ПалагӀан ткъе итт шо кхаьчча, цуьнан Рахьу хилира.
<p><a href="genesis11che.html" target="_blank"><b>Доладалар (Бытие) 11:19</b></a>  Рахьу хиллачул тӀаьхьа ПалагӀ ши бӀе исс шарахь вехира. Цуьнан кхин а кӀентий а, йоӀарий а хилира. 
<p><a href="genesis11che.html" target="_blank"><b>Доладалар (Бытие) 11:20</b></a>  Рахьун ткъе дейтта шо кхаьчнера, цуьнан кӀант СерагӀ хилча.
<p><a href="genesis11che.html" target="_blank"><b>Доладалар (Бытие) 11:21</b></a>  СерагӀ хиллачул тӀаьхьа Рахьу вехира ши бӀе ворхӀ шарахь. Цуьнан кхин а кӀентий а, йоӀарий а хилира. 
<p><a href="genesis11che.html" target="_blank"><b>Доладалар (Бытие) 11:22</b></a>  Ткъе итт шо кхаьчча, СерагӀан хилира кӀант Нахьир.
<p><a href="genesis11che.html" target="_blank"><b>Доладалар (Бытие) 11:23</b></a>  Нахьир хиллачул тӀаьхьа СерагӀ вехира шина бӀе шарахь, кхин а кӀентий а, йоӀарий а хуьлуш. 
<p><a href="genesis11che.html" target="_blank"><b>Доладалар (Бытие) 11:24</b></a>  Нахьиран ткъе исс шо кхаьчча, цуьнан кӀант ТӀахьир хилира.
<p><a href="genesis11che.html" target="_blank"><b>Доладалар (Бытие) 11:25</b></a>  ТӀахьир хиллачул тӀаьхьа Нахьир вехира цхьа бӀе ткъайоьсна шарахь. Кхин а кӀентий а, йоӀарий а хилира цуьнан. 
<p><a href="genesis11che.html" target="_blank"><b>Доладалар (Бытие) 11:26</b></a>  ТӀахьиран кхузткъе итт шо кхаьчначул тӀаьхьа, цуьнан хилира кӀентий Ибрам, Нахьир, ХӀарон. 
<p><a href="genesis11che.html" target="_blank"><b>Доладалар (Бытие) 11:27</b></a>  ХӀара ду ТӀахьиран тӀаьхьенах хилларг. ТӀахьиран кӀентий хиллера Ибрам а, Нахьир а, ХӀарон а. ТӀаккха ХӀаронан кӀант ЛутӀа хилира.
<p><a href="genesis11che.html" target="_blank"><b>Доладалар (Бытие) 11:28</b></a>  ХӀарон дӀакхелхира ша винчу Хашад-махкара Ур-гӀалахь, шен да ТӀахьир дуьненчохь а волуш.
<p><a href="genesis11che.html" target="_blank"><b>Доладалар (Бытие) 11:29</b></a>  Ибрама а, Нахьира а шайна зударий балийра. Ибраман зудчун цӀе Сарет яра, ткъа Нахьиран зудчун цӀе Малкан яра. Малкан а, Йиска а ХӀаронан ши йоӀ яра.
<p><a href="genesis11che.html" target="_blank"><b>Доладалар (Бытие) 11:30</b></a>  Сарет доьзалхо хуьлуш яцара, цуьнан цхьа а бер дацара. 
<p><a href="genesis11che.html" target="_blank"><b>Доладалар (Бытие) 11:31</b></a>  ТӀаккха ТӀахьир, шеца шен кӀант Ибрам, шен кӀентан ХӀаронан кӀант ЛутӀа а, нус Сарет а (шен кӀентан Ибраман зуда), эцна, Хашад-махкара Ур-гӀалара КанаӀан-махка ваха аравелира. Амма ХӀаран-гӀала кхаьчча, цигахь севцира уьш. 
<p><a href="genesis11che.html" target="_blank"><b>Доладалар (Бытие) 11:32</b></a>  ХӀаран-гӀалахь шен ши бӀе пхи шо долуш ТӀахьир дӀакхелхира.
<p><a href="genesis12che.html" target="_blank"><b>Доладалар (Бытие) 12:1</b></a>  Везачу Эло элира Ибраме: «Хьайн мохк а, халкъ а, ден цӀа а дӀа а тасий, Ас хьайна гойтун болчу махка дӀагӀо. 
<p><a href="genesis12che.html" target="_blank"><b>Доладалар (Бытие) 12:2</b></a>  Ас хьох схьадаьлла доккха халкъ кхуллур ду, хьо декъал а вийр ву, хьан цӀе а ойур ю, наха а хьан цӀарца вовшийн декъалбийр бу. 
<p><a href="genesis12che.html" target="_blank"><b>Доладалар (Бытие) 12:3</b></a>  Ас декъалбийр бу хьо декъалвеш берш, неӀалт а эр ду хьуна неӀалт кхайкхочарна, дуьнен чуьра массо а халкъ хьоьгахула декъал а дийр ду».  
<p><a href="genesis12che.html" target="_blank"><b>Доладалар (Бытие) 12:4</b></a>  Везачу Элан лаам кхочушбеш, ХӀаран-гӀалара дӀавахара Ибрам. Цуьнца ЛутӀа а вахара. Ибраман цу хенахь кхузткъе пхийтта шо дара.
<p><a href="genesis12che.html" target="_blank"><b>Доладалар (Бытие) 12:5</b></a>  Цо шен зуда Сарет а, вешин кӀант ЛутӀа а вигира шеца. ХӀаранехь ша да мел волу хӀума схьаийцира цо. Шен долахь болу леш а дӀабигира цо. Ибрам а, цуьнца берш а, ХӀаран-гӀала дӀа а тесна, КанаӀан цӀе йолчу махка баьхкира.
<p><a href="genesis12che.html" target="_blank"><b>Доладалар (Бытие) 12:6</b></a>  Цу махкахула дӀа а вахана, Шехем цӀе йолу гӀала йолчу а, МорахӀ цӀе йолу ножан деза дитт долчу а кхечира Ибрам. Цу лаьтта тӀехь Ӏаш бара канаӀанхой. 
<p><a href="genesis12che.html" target="_blank"><b>Доладалар (Бытие) 12:7</b></a>  Ибрамна хьалха хӀоьттинчу Везачу Эло элира: «ХӀара латта Ас хьан тӀаьхьенна дӀалур ду». Шена веанчу Везачу Элана лерина сагӀа доккху меттиг кечйира Ибрама цигахь.
<p><a href="genesis12che.html" target="_blank"><b>Доладалар (Бытие) 12:8</b></a>  Цигара дӀа а вахана, Бетал-гӀалина малхбалехьа долчу лаьмнашка велира Ибрам. Цигахь цо шен четар дӀахӀоттийра. И волчуьра малхбузехьа лаьтташ Бетал-гӀала яра, малхбалехьа ГӀай-гӀала яра. Цу меттехь кхин а цхьа сагӀа доккху меттиг а кечйина, Ибрам Везачу Эле кхайкхира.
<p><a href="genesis12che.html" target="_blank"><b>Доладалар (Бытие) 12:9</b></a>  Юха, новкъаваьлла, НегӀаб цӀе йолчу яьссачу арехьа кхидӀа а вахара иза. 
<p><a href="genesis12che.html" target="_blank"><b>Доладалар (Бытие) 12:10</b></a>  ЧӀогӀа мацалла хӀоьттира цу махкахь, цундела Ибрам ваха Мисар-махка дӀавахара.
<p><a href="genesis12che.html" target="_blank"><b>Доладалар (Бытие) 12:11</b></a>  Шаьш Мисар-махка дӀакхочуш, цо элира шен зудчуьнга Сарете: «Суна хаьа хьо хаза зуда юйла.
<p><a href="genesis12che.html" target="_blank"><b>Доладалар (Бытие) 12:12</b></a>  Мисархошна хьо гича, цара эр ду: „Иза цуьнан зуда ю“. Цара со вуьйр ву, хьо шайна йитархьама.
<p><a href="genesis12che.html" target="_blank"><b>Доладалар (Бытие) 12:13</b></a>  Хьо сан йиша ю ала цаьрга, тӀаккха цара со вуьйр вац. Со хьан ваша ву моьттуш, уьш соьца дика хир бу, ткъа ахь сан са кӀелхьардоккхур ду». 
<p><a href="genesis12che.html" target="_blank"><b>Доладалар (Бытие) 12:14</b></a>  Иштта хила а хилира иза. Ибрам Мисар-махка веача, мисархошна Саретан хазалла гира.
<p><a href="genesis12che.html" target="_blank"><b>Доладалар (Бытие) 12:15</b></a>  ПирӀунна гонах болчу элашна а гира Сарет. Цара пирӀуне элира, иза исбаьхьа зуда ю аьлла. ПирӀуно иза шен цӀийне схьаялаяйтира.
<p><a href="genesis12che.html" target="_blank"><b>Доладалар (Бытие) 12:16</b></a>  Ибрам Саретан ваша ву моьттуш, пирӀун цуьнца дика вара. Цо Ибрамна дуккха а даьхни а, уьстагӀий а, варраш а, эмкалш а, ялхой-божарий а, ялхой-зударий а белира. 
<p><a href="genesis12che.html" target="_blank"><b>Доладалар (Бытие) 12:17</b></a>  Амма Ибраман зуда Сарет дӀайигар бахьана долуш, Везачу Эло хала цамгарш яхкийтира пирӀунна а, цуьнан чохь болчарна а тӀе.
<p><a href="genesis12che.html" target="_blank"><b>Доладалар (Бытие) 12:18</b></a>  ТӀаккха, Ибрам схьа а кхайкхина, элира пирӀуно: «ХӀара хӀун ду ахь суна динарг? Сарет хьайн зуда ю хӀунда ца элира ахь?
<p><a href="genesis12che.html" target="_blank"><b>Доладалар (Бытие) 12:19</b></a>  Иза хьайн йиша ю ахь аьлча, сайна йига дагахь хиллера со. ХӀара ю хьуна хьан зуда, иза, схьа а эций, дӀагӀо кхузара!» — аьлла. 
<p><a href="genesis12che.html" target="_blank"><b>Доладалар (Бытие) 12:20</b></a>  Шен ялхошка, Ибрам Мисарара араваккха аьлла, омра дира пирӀуно. Цара Ибрам, шен зуда а, дерриг а шен долахь дерг а эцна, дӀахьажийра цигара.
<p><a href="genesis13che.html" target="_blank"><b>Доладалар (Бытие) 13:1</b></a>  Шен зуда а, берриг а бахам а эцна, Мисар-махкара НегӀаб цӀе йолчу яьссачу арахула дӀавахара Ибрам. Цуьнца цхьаьна ЛутӀа а вара.
<p><a href="genesis13che.html" target="_blank"><b>Доладалар (Бытие) 13:2</b></a>  Ибрам цу хенахь чӀогӀа хьал долуш вара, цуьнан дуккха а даьхни а, дети а, деши а дара.
<p><a href="genesis13che.html" target="_blank"><b>Доладалар (Бытие) 13:3</b></a>  КхидӀа а шен некъ беш, НегӀаб-арара дӀа а вахана, Бетал-гӀала веара иза. Бетал-гӀалина а, ГӀай-гӀалина а юккъехь ша хьалха шен доьзалца Ӏийначу метте юхавеара иза.
<p><a href="genesis13che.html" target="_blank"><b>Доладалар (Бытие) 13:4</b></a>  Цигахь хьалха ша сагӀа доккху меттиг кечйиначохь Везачу Эле кхайкхира иза. 
<p><a href="genesis13che.html" target="_blank"><b>Доладалар (Бытие) 13:5</b></a>  Ибрамна юххехь волчу ЛутӀин дуккха а уьстагӀий а, бежанаш а, дӀахӀиттийна четарш а дара.
<p><a href="genesis13che.html" target="_blank"><b>Доладалар (Бытие) 13:6</b></a>  Цу шиннан даьхни дукха хиларна, уьш Ӏачу лаьтта тӀе иза тар ца лора.
<p><a href="genesis13che.html" target="_blank"><b>Доладалар (Бытие) 13:7</b></a>  Ибраман а, ЛутӀин а Ӏуй вовшашца къийса буьйлабелира. Ткъа цигахь, цул сов, цу хенахь бехаш канаӀанхой а, перезахой а бара. 
<p><a href="genesis13che.html" target="_blank"><b>Доладалар (Бытие) 13:8</b></a>  ТӀаккха Ибрама элира ЛутӀе: «Товш дац вайшинна а, вайн Ӏуьнашна а вовшашца къийсадала, хӀунда аьлча вай вежарий ду.
<p><a href="genesis13che.html" target="_blank"><b>Доладалар (Бытие) 13:9</b></a>  ДӀасакъаьстар ду вай. Хьайна луъу меттиг харжа. Нагахь хьо аьрру агӀор гӀахь, со аьтту агӀор гӀур ву, нагахь хьо аьтту агӀор гӀахь, со аьрру агӀор гӀур ву». 
<p><a href="genesis13che.html" target="_blank"><b>Доладалар (Бытие) 13:10</b></a>  ДӀахьаьжначу ЛутӀина Йордан-хи догӀу ерриг а меттиг гира. (Иза дара Везачу Эло Седам-гӀала а, Ӏамор-гӀала а йохаяле.) Цу хенахь Йорданан тогӀи ЦӀоӀар-гӀалина тӀекхаччалц Везачу Элан беш санна яра. Мисар-махкахь санна, дика дара цигара латта.
<p><a href="genesis13che.html" target="_blank"><b>Доладалар (Бытие) 13:11</b></a>  ЛутӀас шена Йорданан тогӀи хаьржира. И шиъ дӀасакъаьстира: ЛутӀа малхбалехьа вахара,
<p><a href="genesis13che.html" target="_blank"><b>Доладалар (Бытие) 13:12</b></a>  ткъа Ибрам КанаӀан-махкахь висира. ЛутӀа тогӀи чохь йолчу гӀаланашна юккъехь ваха хиира. Седамана тӀекхаччалц дӀа а вахана, шен четарш хӀиттийра цо.
<p><a href="genesis13che.html" target="_blank"><b>Доладалар (Бытие) 13:13</b></a>  Седаман бахархой чӀогӀа зуламе а, Везачу Элана хьалха къинош летийна а бара. 
<p><a href="genesis13che.html" target="_blank"><b>Доладалар (Бытие) 13:14</b></a>  ЛутӀа дӀакъаьстинчул тӀаьхьа Везачу Эло элира Ибраме: «ДӀасахьажал гонах, къилбаседехьа а, къилбехьа а, малхбалехьа а, малхбузехьа а хьажал.
<p><a href="genesis13che.html" target="_blank"><b>Доладалар (Бытие) 13:15</b></a>  Дерриг а хьуна гуш долу хӀара латта Ас хьуна а, хьан тӀаьхьенашна а гуттаренна а дӀалур ду.
<p><a href="genesis13che.html" target="_blank"><b>Доладалар (Бытие) 13:16</b></a>  Ас алсамйоккхур ю хьан тӀаьхье, Лаьтта тӀера гӀум санна, дукха хир бу уьш. Нагахь санна гӀамаран буьртигаш дагарлург хилча, хьан тӀаьхьенаш а ягарлур яра.
<p><a href="genesis13che.html" target="_blank"><b>Доладалар (Бытие) 13:17</b></a>  ДӀавалуо, хьайн лаьтта тӀехула йохалла а, шоралла а волалуо, хӀунда аьлча хьуна дӀало Ас иза». 
<p><a href="genesis13che.html" target="_blank"><b>Доладалар (Бытие) 13:18</b></a>  Шен четарш дӀа а оьзна, Мамари долахь долчу ножан дезачу дитташна уллохь, Хьеврон-гӀалина гена воцуш, ваха охьахиира Ибрам. Цигахь Везачу Элана лерина сагӀа доккху меттиг а кечйира цо.
<p><a href="genesis14che.html" target="_blank"><b>Доладалар (Бытие) 14:1</b></a>  Амрапал ШанӀар-мехкан паччахь вара, Арихан Эласар-мехкан паччахь вара, Кедирал-Ӏумар Ӏейлам-мехкан паччахь вара, ткъа Тида-Ӏела Гойим цӀе йолчу къоман паччахь вара.
<p><a href="genesis14che.html" target="_blank"><b>Доладалар (Бытие) 14:2</b></a>  И массо а паччахьаш тӀамца дуьхьалбахара Седам-гӀалин паччахьна БераӀна а, Ӏамор-гӀалин паччахьна БиршаӀна а, Удам-гӀалин паччахьна Шани-Абуна а, ЦӀабайма-гӀалин паччахьна Шима-Ибарина а, БулаӀ-гӀалин (хӀинца ЦӀоӀар-гӀала цӀе йолчу) паччахьна а.
<p><a href="genesis14che.html" target="_blank"><b>Доладалар (Бытие) 14:3</b></a>  Кхара шайн эскарш цхьаьнатуьйхира Сидим цӀе йолчу тогӀи чохь, хӀинца Дуьра хӀорд лаьттачохь.
<p><a href="genesis14che.html" target="_blank"><b>Доладалар (Бытие) 14:4</b></a>  Шийтта шарахь Кедирал-Ӏумар цӀе йолчу паччахьан куьйга кӀелахь бара уьш, кхойтталгӀачу шарахь цунна дуьхьал гӀевттира и паччахьаш.
<p><a href="genesis14che.html" target="_blank"><b>Доладалар (Бытие) 14:5</b></a>  ДейтталгӀачу шарахь Кедирал-Ӏумар а, цуьнца болу паччахьаш а тӀамца царна дуьхьал а бевлла, Ӏаштерот-Кхарнаимехь репаш цӀе йолу къам а, Хьамехь зузамхой а, Шаве-Кхиръятимехь эймимахой а,
<p><a href="genesis14che.html" target="_blank"><b>Доладалар (Бытие) 14:6</b></a>  СеӀир-лаьмнашкахь Ӏаш болу хьорихой а, яьссачу аренца доза долчу Эл-Парана тӀекхаччалц долу къаьмнаш эшийра.
<p><a href="genesis14che.html" target="_blank"><b>Доладалар (Бытие) 14:7</b></a>  Цул тӀаьхьа Кедирал-Ӏумара, къилбаседехьа юха а вирзина, Ӏейн-Мишпате (хӀинца Кхадеш олучу метте) а веана, Ӏамалекхахой олучу къомана тӀехь толам баьккхира, цул сов, Хьаццон-Тамарехь Ӏаш болу эмархой эшийра.
<p><a href="genesis14che.html" target="_blank"><b>Доладалар (Бытие) 14:8</b></a>  Седаман а, Ӏаморан а, Удаман а, ЦӀабаймин а, (хӀинца шех ЦӀоӀар олучу) БулаӀан а паччахьаш цхьаьна а кхетта, шайн мостагӀашца тӀом бан Сидим олучу тогӀи чу биссира.
<p><a href="genesis14che.html" target="_blank"><b>Доладалар (Бытие) 14:9</b></a>  Уьш тӀом беш бара Ӏейламарчу паччахьца Кедирал-Ӏумарца а, гойимхойн паччахьца Тида-Ӏелица а, ШанӀар-махкарчу паччахьца Амрапалаца а, Эласар-махкарчу паччахьца Ариханца а. Виъ пхеанна дуьхьал.
<p><a href="genesis14che.html" target="_blank"><b>Доладалар (Бытие) 14:10</b></a>  Сидим-тогӀи чохь дуккха а оьрнаш дара шайна чохь силам долуш. Седамера а, Ӏаморера а паччахьаш бевдча, дуккха а тӀемалой цу оьрнаш чу ийгира, вуьш лаьмнашкахь къайлабевлира.
<p><a href="genesis14che.html" target="_blank"><b>Доладалар (Бытие) 14:11</b></a>  ТӀаккха Седамера а, Ӏаморера а бахархойн долахь дерг а, тӀаьхьалонна дӀадиллинарг а — дерриг а, схьа а эцна, дӀабахара мостагӀий.
<p><a href="genesis14che.html" target="_blank"><b>Доладалар (Бытие) 14:12</b></a>  Ибраман вешин кӀант ЛутӀа Седамехь Ӏаш вара. Иза йийсаре вигира, цуьнан берриг а бахам мостагӀаша дӀабаьхьира. 
<p><a href="genesis14che.html" target="_blank"><b>Доладалар (Бытие) 14:13</b></a>  КӀелхьарваьллачу цхьаммо вахана Ӏебаран тӀаьхьенах волчу Ибраме дийцира хиллачух лаьцна. Цу хенахь Ибрам Мамарин долахь долу ножан деза дитташ долчохь Ӏаш вара. Эмархо волчу Мамарис а, цуьнан вежарша Ашкула а, Ӏанурис а барт бинера шайна юкъахь а, Ибрамца а, вовшийн гӀо дийр ду аьлла.
<p><a href="genesis14che.html" target="_blank"><b>Доладалар (Бытие) 14:14</b></a>  ЛутӀа дӀалаьцна ву аьлла хезча, шен хӀусамехь кхиъна волу кхо бӀе берхӀитта ялхо герзашца кеч а вина, Дан-гӀали тӀекхаччалц мостагӀа эккхийна вахара Ибрам.
<p><a href="genesis14che.html" target="_blank"><b>Доладалар (Бытие) 14:15</b></a>  Бекъа а белла, цу буссехь мостагӀашна тӀе а летта, уьш лаьхкина Дамасакх-гӀалина къилбаседехьа йолчу, Хьоба цӀе йолчу метте кхаччалц дӀабигира цара.
<p><a href="genesis14che.html" target="_blank"><b>Доладалар (Бытие) 14:16</b></a>  МостагӀаша дӀабаьккхина хилла болу бахам а, зударий а, ялхой а, шен бахамца цхьаьна ЛутӀа а — дерриг а юхадерзийра Ибрама. 
<p><a href="genesis14che.html" target="_blank"><b>Доладалар (Бытие) 14:17</b></a>  Кедирал-Ӏумар а, цуьнца болу паччахьаш а эшийна, цӀа вирзира Ибрам. Шех хӀинца Паччахьан тогӀи олучу, Шаву цӀе йолчу тогӀи чохь цунна дуьхьалвеара Седаман паччахь.
<p><a href="genesis14che.html" target="_blank"><b>Доладалар (Бытие) 14:18</b></a>  Веза Воккхачу Делан динан да волу Шалейм-гӀалин паччахь Малки-ЦӀадакъа велира, бепиг а, чагӀар а эцна, Ибрамна дуьхьал.
<p><a href="genesis14che.html" target="_blank"><b>Доладалар (Бытие) 14:19</b></a>  Ибрам декъал а веш, цо элира: «Ибрам! Стигал а, Латта а кхоьллинчу Веза Воккхачу Дала декъалвойла хьо. 
<p><a href="genesis14che.html" target="_blank"><b>Доладалар (Бытие) 14:20</b></a>  Хьан мостагӀий эшо хьуна гӀо динчу Веза Воккхачу Далла хастам бер вай».  ТӀамехь даьккхинчух уьтталгӀа дакъа Малки-ЦӀадакъина дӀаделира Ибрама. 
<p><a href="genesis14che.html" target="_blank"><b>Доладалар (Бытие) 14:21</b></a>  ТӀаккха Седаман паччахьо элира Ибраме: «Даьккхина хьал хьайна а дитий, мостагӀчо дӀалаьцна хилла болу сан нах схьалохьа». 
<p><a href="genesis14che.html" target="_blank"><b>Доладалар (Бытие) 14:22</b></a>  Амма Ибрама Седаман паччахьна жоп делира: «Везачу Элана, стигал а, Латта а кхоьллинчу Веза Воккхачу Далла хьалха дӀакховдийначу куьйгаца чӀагӀо йо ас,
<p><a href="genesis14che.html" target="_blank"><b>Доладалар (Бытие) 14:23</b></a>  хьан долахь долчух цхьа хӀума, ур-атталла тай я мачин бахтар а схьаоьцур дац аьлла. Суна ца лаьа хьоьга алийта: „Аса Ибрам ваха хаийна“.
<p><a href="genesis14che.html" target="_blank"><b>Доладалар (Бытие) 14:24</b></a>  Ас схьаоьцун берг сан кегийрхоша биина кхача бу, амма соьца хиллачу нахана догӀу дакъа дӀадала деза ахьа. Ӏанурина а, Мамарина а, Ашкуланна а догӀург дӀало».
<p><a href="genesis15che.html" target="_blank"><b>Доладалар (Бытие) 15:1</b></a>  И дерриг а хиллачул тӀаьхьа Везачу Элан дош деара Ибрамна, цхьа сурт а хӀоьттина. Дала элира: «Ма кхералахь, Ибрам! Со хьо Ӏалашвен йолу гӀап ю. Ас хьуна ден долу совгӀат а доккха ду». 
<p><a href="genesis15che.html" target="_blank"><b>Доладалар (Бытие) 15:2</b></a>  Амма Ибрама элира: «Сан Хьалдолу Эла! Со ирс долуш хилийта хӀумма а лойла дац хьан, хӀунда аьлча сан кӀант вац. Цундела со велча, сан лена, Дамасакхера ЭлиӀазарна, кхочур ду дерриг а сан долахь дерг.
<p><a href="genesis15che.html" target="_blank"><b>Доладалар (Бытие) 15:3</b></a>  Ахьа кӀант ца велла суна, — элира Ибрама, — цундела сан цӀа чохь вина лай хир ву сан тӀаьхье дӀакхоьхьуш верг». 
<p><a href="genesis15che.html" target="_blank"><b>Доладалар (Бытие) 15:4</b></a>  ТӀаккха Везачу Эло элира Ибраме: «Хьан дерг дерриг а оцу лена кхочур дац. Хьан кӀант хир ву, цунах хьан тӀаьхье а хир ю». 
<p><a href="genesis15che.html" target="_blank"><b>Доладалар (Бытие) 15:5</b></a>  Цул тӀаьхьа, Ибрам четар кӀелара ара а ваьккхина, элира Цо: «ДӀахьажал стигала, дагардел цигара седарчий, хьайга дагардалахь! Оццул дукха хир ю хьан тӀаьхье». 
<p><a href="genesis15che.html" target="_blank"><b>Доладалар (Бытие) 15:6</b></a>  Ибрам тийшира Везачу Элах, цундела Цо иза Шена хьалха бакъвина лерира.
<p><a href="genesis15che.html" target="_blank"><b>Доладалар (Бытие) 15:7</b></a>  Дала элира Ибраме: «Хьо Хашад-махкара Ур-гӀалара араваьккхина Веза Эла ву Со. Иза Аса дина хӀара латта хьуна дӀадалархьама, хьоьга цуьнан дола дайта». 
<p><a href="genesis15che.html" target="_blank"><b>Доладалар (Бытие) 15:8</b></a>  Амма Ибрама элира: «Сан Хьалдолу Эла! Суна муха хуур ду хӀара латта сан дуйла?» 
<p><a href="genesis15che.html" target="_blank"><b>Доладалар (Бытие) 15:9</b></a>  Везачу Эло элира Ибраме: «Суна лерина кхо шо кхаьчна шинар а, кхо шо кхаьчна газа а, кхо шо кхаьчна уьстагӀ а, кхокха а, къоркхокха а ба».
<p><a href="genesis15che.html" target="_blank"><b>Доладалар (Бытие) 15:10</b></a>  И дийнаташ Везачу Элана хьалха схьа а далийна, царна урс а хьаькхна, юккъехула шина декъе а декъна, церан эхаш дуьхь-дуьхьал охьаехкира Ибрама. Кхокхарчий ца дийкъира цо шина декъе.
<p><a href="genesis15che.html" target="_blank"><b>Доладалар (Бытие) 15:11</b></a>  Дукха хан ялале цу бежанийн чархашна тӀелетира дера олхазарш, амма Ибрама дӀалаьхкира уьш.
<p><a href="genesis15che.html" target="_blank"><b>Доладалар (Бытие) 15:12</b></a>  Малх чубузучу хенахь Ибрамна чӀогӀа наб кхийтира. ГӀенах инзаре кхерам бахьаш бода хӀоьттира цунна гонах. 
<p><a href="genesis15che.html" target="_blank"><b>Доладалар (Бытие) 15:13</b></a>  Везачу Эло элира цуьнга: «Хаалахь, хьан тӀаьхьенах берш хийрачу махкахь тӀебаьхкина нах а хилла Ӏийр бу. Цу махкарчу бахархоша, деа бӀе шарахь леш а бина, Ӏазапехь латтор бу уьш.
<p><a href="genesis15che.html" target="_blank"><b>Доладалар (Бытие) 15:14</b></a>  Амма Аса таӀзар дийр ду уьш бацийначу халкъана. Цул тӀаьхьа хьан тӀаьхьенах болу нах цу махкара дӀагӀур бу, дуккха а хьал а эцна.
<p><a href="genesis15che.html" target="_blank"><b>Доладалар (Бытие) 15:15</b></a>  Хьо а, кхелхина, хьайн дайшна тӀе дӀагӀур ву са паргӀатдаьлла, кӀорггера хенара а волуш дӀа а вуллур ву.
<p><a href="genesis15che.html" target="_blank"><b>Доладалар (Бытие) 15:16</b></a>  Йиъ тӀаьхье чекхъяьлча, хьан халкъ кху лаьтта тӀе юхадогӀур ду, хӀунда аьлча кхузахь Ӏаш долчу эмар-халкъан харцонийн барам кхочушхилла бац хӀинца а». 
<p><a href="genesis15che.html" target="_blank"><b>Доладалар (Бытие) 15:17</b></a>  Малх чубуьзначул тӀаьхьа чӀогӀа бода хӀоьттира. ЦӀеххьана шена чуьра кӀур хьалаоьху кад а, цӀеран хаьштиг а чекхделира екъначу бежанашна юккъехула.
<p><a href="genesis15che.html" target="_blank"><b>Доладалар (Бытие) 15:18</b></a>  Цу дийнахь Везачу Эло Ибрамца барт бира: «Аса хьан тӀаьхьенна дӀалур ду хӀара латта Мисар-мехкан дозанехь долчу хина тӀера сийлахьчу Эпрат-хина тӀекхаччалц,
<p><a href="genesis15che.html" target="_blank"><b>Доладалар (Бытие) 15:19</b></a>  кхенахойн а, кхеназхойн а, кхадманахойн а,
<p><a href="genesis15che.html" target="_blank"><b>Доладалар (Бытие) 15:20</b></a>  хьетахойн а, перезахойн а, репахойн а,
<p><a href="genesis15che.html" target="_blank"><b>Доладалар (Бытие) 15:21</b></a>  эмархойн а, канаӀанхойн а, гӀиргӀашийн а, явсайхойн а латта», — аьлла.
<p><a href="genesis16che.html" target="_blank"><b>Доладалар (Бытие) 16:1</b></a>  Ибраман зудчун Саретан бер ца хуьлура. Саретан Мисар-махкара ялхо яра, ХӀажар цӀе а йолуш.
<p><a href="genesis16che.html" target="_blank"><b>Доладалар (Бытие) 16:2</b></a>  Сарета элира Ибраме: «Везачу Эло суна бер ца делла, цундела сан ялхочуьнца дӀавижа веза хьо. Иза доьзалхочух хилахь, цуьнгахула бер хир ду сан». Ибрама шен зудчуьнга ладуьйгӀира.
<p><a href="genesis16che.html" target="_blank"><b>Доладалар (Бытие) 16:3</b></a>  И дерриге хилира Ибрама КанаӀан-махкахь итт шо даьккхинчул тӀаьхьа. Сарета шен майрачунна Ибрамна Мисар-махкара ялхо ХӀажар елира, цунах зуда яйта. 
<p><a href="genesis16che.html" target="_blank"><b>Доладалар (Бытие) 16:4</b></a>  Ибрамах доьзалхочух хилира ХӀажар. Цу бахьаненна куралла а йина, Саретал ша лакхара хийтира цунна.
<p><a href="genesis16che.html" target="_blank"><b>Доладалар (Бытие) 16:5</b></a>  ТӀаккха Сарета элира Ибраме: «Со дегабаам болуш хиларна бехке хьо ву. Аса сайн ялхо хьуна елира, ткъа хӀинца ша доьзалхочух хилча, сол а лакхара хета цунна. Везачу Эло къастадойла, тхойшиннах нийса мила ю». 
<p><a href="genesis16che.html" target="_blank"><b>Доладалар (Бытие) 16:6</b></a>  Ибрама элира Сарете: «Иза хьан ялхо ю, цуьнца хьайна луъург де», — аьлла. Сарета чӀогӀа ницкъ бора ХӀажарна, цундела иза Сарет йолчуьра едира. 
<p><a href="genesis16che.html" target="_blank"><b>Доладалар (Бытие) 16:7</b></a>  Везачу Элера долчу маликана Шур-гӀала боьдучу новкъахь, шовданан йистехь, яьссачу арахь карийра ХӀажар.
<p><a href="genesis16che.html" target="_blank"><b>Доладалар (Бытие) 16:8</b></a>  Малико элира: «Саретан ялхо ХӀажар, хьо стенгара еана, стенга йоьду?» ХӀажара жоп делира: «Со Сарет йолчуьра едда йогӀу». 
<p><a href="genesis16che.html" target="_blank"><b>Доладалар (Бытие) 16:9</b></a>  Везачу Элан Малико элира ХӀажаре: «Хьайн хӀусамнана йолчу цӀа а гӀой, цуьнга ладугӀуш хила».
<p><a href="genesis16che.html" target="_blank"><b>Доладалар (Бытие) 16:10</b></a>  Юха а элира цуьнга Везачу Элан Малико: «Ас, тӀаьхь-тӀаьхьа дебош, ягар ца яллал дукха тӀаьхье хуьлуьйтур ю хьан».
<p><a href="genesis16che.html" target="_blank"><b>Доладалар (Бытие) 16:11</b></a>  Кхин а тӀетуьйхира Везачу Элан Малико: «ХӀажар, хьо хӀинца доьзалхочух ю, хьан кӀант хир ву. Ахьа цуьнан цӀе ИсмаьӀал туьллур ю (иза „Далла хеза“ бохург ду). Везачу Элана хаза ма хезара хьуна ницкъ беш.
<p><a href="genesis16che.html" target="_blank"><b>Доладалар (Бытие) 16:12</b></a>  ИсмаьӀал, акха вир санна, аьрха а, шен лаамехь а хир ву, иза массарна а дуьхьал хир ву, массо а цунна дуьхьал а хир ву. Шен вежаршца мостагӀалла долуш Ӏийр ву иза». 
<p><a href="genesis16che.html" target="_blank"><b>Доладалар (Бытие) 16:13</b></a>  ХӀажара шеца къамел динчу Везачу Элан керла цӀе яьккхира, цо элира: «Со гуш волу Дела ву Хьо». Цо иза элира, хӀунда аьлча ша ойла йина дела: «Баккъалла а гиний теша суна со гуш Верг?»
<p><a href="genesis16che.html" target="_blank"><b>Доладалар (Бытие) 16:14</b></a>  Цундела Кхадеш олучу меттигна а, Баред-гӀалина а юккъехь йолчу цу гӀунах олу «Дийначу, со гуш волчун гӀу» (Ӏебархойн маттахь: «Беар-лахьай-рои»). 
<p><a href="genesis16che.html" target="_blank"><b>Доладалар (Бытие) 16:15</b></a>  ХӀажара Ибрамна кӀант вира, Ибрама цуьнан цӀе ИсмаьӀал тиллира.
<p><a href="genesis16che.html" target="_blank"><b>Доладалар (Бытие) 16:16</b></a>  Ибраман дезткъе ялх шо дара, ХӀажара ИсмаьӀал вича.
<p><a href="genesis17che.html" target="_blank"><b>Доладалар (Бытие) 17:1</b></a>  Ибраман дезткъе ткъайоьсна шо дара, Везачу Эло, хьалха а хӀоьттина, цуьнга аьлча: «Со Нуьцкъала Дела ву, Суна Ӏамал а е, хьанал ваха,
<p><a href="genesis17che.html" target="_blank"><b>Доладалар (Бытие) 17:2</b></a>  ткъа Аса вайшинна юкъахь барт а бина, хьан халкъ алсамдоккхур ду».
<p><a href="genesis17che.html" target="_blank"><b>Доладалар (Бытие) 17:3</b></a>  ТӀаккха Ибрам Далла хьалха суждана вахара. Дала кхидӀа а элира цуьнга:
<p><a href="genesis17che.html" target="_blank"><b>Доладалар (Бытие) 17:4</b></a>  «ХӀара ду вайшиммо барт барехь Аса тӀелоцун дерг: Аса хьо дукхачу къаьмнийн да вийр ву.
<p><a href="genesis17che.html" target="_blank"><b>Доладалар (Бытие) 17:5</b></a>  Аса хьан цӀе хуьйцур ю: хьан цӀе Ибрам хир яц, ИбрахӀим хир ю, хӀунда аьлча Аса хьо дуккхачу а къаьмнийн да вийр ву.
<p><a href="genesis17che.html" target="_blank"><b>Доладалар (Бытие) 17:6</b></a>  Аса хьан дукха тӀаьхьенаш хуьлуьйтур ю — хьох схьадевр ду керла къаьмнаш, схьабевр бу паччахьаш.
<p><a href="genesis17che.html" target="_blank"><b>Доладалар (Бытие) 17:7</b></a>  Гуттаренна а хьан тӀаьхьенашна буьсу болу барт бийр бу Аса Сайна а, хьуна а юкъахь: Со хьан а, хьан тӀаьхьенийн а Дела хир ву.
<p><a href="genesis17che.html" target="_blank"><b>Доладалар (Бытие) 17:8</b></a>  Хьо тӀевеана лелаш волу КанаӀан-мохк берриг а хьуна дӀалур бу Аса. И мохк хьуна а, хьан тӀаьхьенашна а гуттаренна а дӀа а лур бу, церан Дела а хир ву Со».
<p><a href="genesis17che.html" target="_blank"><b>Доладалар (Бытие) 17:9</b></a>  Дала элира ИбрахӀиме: «Ткъа хӀара вайшиммо барт барехь ахьа тӀелоцун дерг ду: ахьа а, хьан тӀаьхьенаша а Сан хьоьца хилла барт ларбан беза.
<p><a href="genesis17che.html" target="_blank"><b>Доладалар (Бытие) 17:10</b></a>  Суна а, хьуна а юкъахь болу, ахьа а, хьан тӀаьхьенаша а ларбан беза барт хӀара бу: массо а шун божарий сунтбина хила беза.
<p><a href="genesis17che.html" target="_blank"><b>Доладалар (Бытие) 17:11</b></a>  Шайн бехкечу меттера сов долу чкъор дӀахададе — иза вайна юкъарчу бертан билгало хир ю.
<p><a href="genesis17che.html" target="_blank"><b>Доладалар (Бытие) 17:12</b></a>  КӀентан бархӀ де кхаьчча, аша иза сунтван веза. ХӀора шайна вина волу кӀант а, шаьш эцна лай а аша сунтван веза.
<p><a href="genesis17che.html" target="_blank"><b>Доладалар (Бытие) 17:13</b></a>  Хьан цӀа чохь винарг а, ахь дети а делла эцнарг а сунтвина хила веза билггала. Шун догӀмаш тӀехь йолчу оцу билгалоно гойтуш болу Соьца бина барт тӀейогӀучу хенахь гуттара а хир бу.
<p><a href="genesis17che.html" target="_blank"><b>Доладалар (Бытие) 17:14</b></a>  Муьлхха а сунт ца веш висина боьрша стаг шен халкъо дӀатосур ву, хӀунда аьлча цо Соьца болу барт бохийна». 
<p><a href="genesis17che.html" target="_blank"><b>Доладалар (Бытие) 17:15</b></a>  Дала элира ИбрахӀиме: «Аса хьан зудчунна Саретана керла цӀе туьллур ю. И цӀе хир ю Сарат .
<p><a href="genesis17che.html" target="_blank"><b>Доладалар (Бытие) 17:16</b></a>  Иза декъал а йина, цунна кӀант лур ву Аса. Цу кӀентан да хьо хир ву. Сарат дуккха а халкъийн нана хир ю, цунах паччахьаш схьабевр бу». 
<p><a href="genesis17che.html" target="_blank"><b>Доладалар (Бытие) 17:17</b></a>  ИбрахӀим бертал вуьйжира, дагахь вела а воьлуш, цо бохура ша-шега: «БӀе шо кхаьчначу сан кӀант хир ву-те? Я дезткъе итт шо кхаьчначу Сарата бер дийр ду-те?»
<p><a href="genesis17che.html" target="_blank"><b>Доладалар (Бытие) 17:18</b></a>  ТӀаккха ИбрахӀима элира Деле: «ИсмаьӀал мукъана а вахахьара, Ахьа декъал а вина». 
<p><a href="genesis17che.html" target="_blank"><b>Доладалар (Бытие) 17:19</b></a>  Дала элира: «Билггала хьан зудчо Сарата вийр ву хьуна кӀант, ахьа цуьнан цӀе Исхьакх туьллур ю. Аса цуьнца Сайн барт бийр бу, цуьнан ерриг а тӀаьхьенашна гуттаренна а болу барт хир бу иза.
<p><a href="genesis17che.html" target="_blank"><b>Доладалар (Бытие) 17:20</b></a>  Суна хезира ахьа ИсмаьӀалан цӀе йоккхуш. Аса иза декъалвийр ву, цуьнан дукха тӀаьхьенаш хир ю. Шийтта сийлахьчу элан да хир ву иза, цунах схьадер ду доккха халкъ.
<p><a href="genesis17che.html" target="_blank"><b>Доладалар (Бытие) 17:21</b></a>  Амма Сарата хьуна тӀедогӀучу шарахь хӀоккху хенахь вен волчу кӀантаца Исхьакхаца бийр бу Аса Сайн барт». 
<p><a href="genesis17che.html" target="_blank"><b>Доладалар (Бытие) 17:22</b></a>  ИбрахӀимца къамел чекх а даьккхина, Дела и волчуьра дӀавахара. 
<p><a href="genesis17che.html" target="_blank"><b>Доладалар (Бытие) 17:23</b></a>  ИсмаьӀал а, шен хӀусамехь бина болу а, ахча делла эцна болу а леш а, берриг а божарий а, кӀентий а схьа а балийна, уьш сунтбира ИбрахӀима. Дала иза шега аьллачу дийнахь уьш сунтбира цо.
<p><a href="genesis17che.html" target="_blank"><b>Доладалар (Бытие) 17:24</b></a>  ИбрахӀиман дезткъе ткъайоьсна шо дара иза сунтвинчу дийнахь.
<p><a href="genesis17che.html" target="_blank"><b>Доладалар (Бытие) 17:25</b></a>  Цуьнан кӀентан ИсмаьӀалан кхойтта шо дара цу хенахь.
<p><a href="genesis17che.html" target="_blank"><b>Доладалар (Бытие) 17:26</b></a>  ИбрахӀим а, цуьнан кӀант а цхьана дийнахь сунтвира.
<p><a href="genesis17che.html" target="_blank"><b>Доладалар (Бытие) 17:27</b></a>  Цу дийнахь сунтбира ИбрахӀиман хӀусамехь болу массо а божарий: цуьнан цӀа чохь бина леш а, цо эцна леш а.
<p><a href="genesis18che.html" target="_blank"><b>Доладалар (Бытие) 18:1</b></a>  Веза Эла юха а ИбрахӀимна дуьхьалхӀоьттира. Мамарин долахь долчу ножан дезачу дитташна уллохь вехаш вара ИбрахӀим. Де дохделлачу хенахь шен четар кӀелахь, араволучу меттехь, Ӏаш вара иза.
<p><a href="genesis18che.html" target="_blank"><b>Доладалар (Бытие) 18:2</b></a>  Хьалахьаьжначу цунна гира гена воццуш хьалха лаьтта кхо стаг. Уьш а гина, дуьхьалведда, лохха царна хьалха охьатаьӀира ИбрахӀим.
<p><a href="genesis18che.html" target="_blank"><b>Доладалар (Бытие) 18:3</b></a>  «Эла! — элира ИбрахӀима, — Хьо суна реза велахь, доьху хьоьга, хьайн ялхо волчохь жимма сацахь.
<p><a href="genesis18che.html" target="_blank"><b>Доладалар (Бытие) 18:4</b></a>  Аса шун когаш била хи а доуьйтур ду, оцу дитта кӀел садаӀа меттиг а ю шуна.
<p><a href="genesis18che.html" target="_blank"><b>Доладалар (Бытие) 18:5</b></a>  Шайн догӀмашкахь гӀора хилийта сан кхачанах кхетахьара шу, юха кхидӀа а некъ бийр бара аша, шайн ялхо волчу шу даьхкина хилча». Цара элира: «Дика ду, ахь ма-бохху дийр ду оха». 
<p><a href="genesis18che.html" target="_blank"><b>Доладалар (Бытие) 18:6</b></a>  Юха сихонца четар кӀел а вахана, Сарате элира ИбрахӀима: «Сихо яй, кхо бога тоьллачу демах бод хьакхабай, совсаза долу бепиг де».
<p><a href="genesis18che.html" target="_blank"><b>Доладалар (Бытие) 18:7</b></a>  ТӀаккха, цигара араиккхина, ведда шен даьхни долчу вахара иза. Уггар тоьлла долу эса а хаьржина, ялхочуьнга и дӀа а делла, цунна сихонца урс а хьакхий, жижиг кечде, элира цо.
<p><a href="genesis18che.html" target="_blank"><b>Доладалар (Бытие) 18:8</b></a>  Кечдина жижиг а, шура а, нехча а, схьа а еана, кхаа стагана хьалха хӀоттийра ИбрахӀима, ткъа ша царна уллохь дитта кӀелахь сецира, уьш хӀума юуш болчу юкъана. 
<p><a href="genesis18che.html" target="_blank"><b>Доладалар (Бытие) 18:9</b></a>  Цара хаьттира ИбрахӀиме: «Хьан зуда Сарат мичахь ю?» «Кхузахь, четар кӀелахь ю иза», — элира ИбрахӀима. 
<p><a href="genesis18che.html" target="_blank"><b>Доладалар (Бытие) 18:10</b></a>  «Со бӀаьста юхавогӀур ву, — элира царах цхьаммо, — цу хенахь хьан зудчун Саратан кӀант хир ву». Царна тӀехьа лаьттачу четарна кӀелахь йолу Сарат ладугӀуш яра церан къамеле.
<p><a href="genesis18che.html" target="_blank"><b>Доладалар (Бытие) 18:11</b></a>  ИбрахӀим а, Сарат а чӀогӀа хенара дара, Сарат бер хуьлучу хенара яьллера.
<p><a href="genesis18che.html" target="_blank"><b>Доладалар (Бытие) 18:12</b></a>  Ела а йоьлуш, ша-шега бохура цо: «Со къена ю, сан майра а ву къена. Оьший-те суна и ирс?» 
<p><a href="genesis18che.html" target="_blank"><b>Доладалар (Бытие) 18:13</b></a>  ТӀаккха Везачу Эло элира ИбрахӀиме: «Сарата, ела а йоьлуш, хӀунда боху, шен бер хир дуй-те, ша къена ма ю?
<p><a href="genesis18che.html" target="_blank"><b>Доладалар (Бытие) 18:14</b></a>  Везачу Элана дан хала хӀумма а дуй? ХӀан-хӀа! Айса ма-аллара, Со бӀаьста юхавогӀур ву, цу хенахь Саратан кӀант хир ву». 
<p><a href="genesis18che.html" target="_blank"><b>Доладалар (Бытие) 18:15</b></a>  Сарата элира: «Со йоьлуш яцара!» Ша кхераелла дела элира цо иштта. Амма Везачу Эло элира: «ХӀан-хӀа, хьо елаелира». 
<p><a href="genesis18che.html" target="_blank"><b>Доладалар (Бытие) 18:16</b></a>  ТӀаккха божарий, хьала а гӀевттина, лакхара чухьаьвсича, Седам-гӀала гун йолчу метте бахара. Уьш новкъабаха тӀаьхьавелира ИбрахӀим.
<p><a href="genesis18che.html" target="_blank"><b>Доладалар (Бытие) 18:17</b></a>  Везачу Эло элира Ша-шега: «Со дан воллург Ас ИбрахӀимах лачкъор дац.
<p><a href="genesis18che.html" target="_blank"><b>Доладалар (Бытие) 18:18</b></a>  ИбрахӀимах доккха а, нуьцкъала а халкъ схьадер ду, дуьнен чуьра дерриг а халкъаш цуьнгахула декъал а хир ду.
<p><a href="genesis18che.html" target="_blank"><b>Доладалар (Бытие) 18:19</b></a>  Аса ИбрахӀим хаьржина, цуьнга весет дайтархьама шен берашка а, тӀаьхьенашка а, Везачу Элана ма-лаъара, нийсонца а, хьанал а даха аьлла. ТӀаккха Везачу Эло Ша дийр ду аьлларг дерриг а дийр ду цунна».
<p><a href="genesis18che.html" target="_blank"><b>Доладалар (Бытие) 18:20</b></a>  Юха Везачу Эло элира: «Седаман а, Ӏаморан а бахархошна дуьхьал аьрзнаш дукха ду, уьш къинойх буьзна бу аьлла.
<p><a href="genesis18che.html" target="_blank"><b>Доладалар (Бытие) 18:21</b></a>  Суна ма-хаззара гӀуллакхаш вон дуй хьожур ву Со, цига а вахана, тӀаккха хьал ма-дарра хуур ду Суна». 
<p><a href="genesis18che.html" target="_blank"><b>Доладалар (Бытие) 18:22</b></a>  Божарий Седам-гӀала йолчухьа дӀабуьйлабелира, ткъа ИбрахӀим Везачу Элана хьалха лаьтташ вара.
<p><a href="genesis18che.html" target="_blank"><b>Доладалар (Бытие) 18:23</b></a>  Везачу Элана герга а веана, цо хаьттира: «Веза Эла, Хьайн лаамехь берш а, лаамехь боцучаьрца хӀаллакбан дага-м ца деана Хьуна?
<p><a href="genesis18che.html" target="_blank"><b>Доладалар (Бытие) 18:24</b></a>  ХӀун хаьа, цу гӀалахь шовзткъе итт Хьан лаамехь стаг вуйла? ХӀетте а и гӀала йохор ю Ахьа? Шовзткъе итт Хьан лаамехь волчу стеган дуьхьа цу гӀалех къинхетам бийр бац Ахьа?
<p><a href="genesis18che.html" target="_blank"><b>Доладалар (Бытие) 18:25</b></a>  Ахь иштта-м дойла ма яц! Хьан лаамехь боцурш байархьама, гӀала а йохош, Хьан лаамехь верг хӀаллаквийр ма вац Ахьа? Нагахь иза хилча, Хьан лаамехь болчарна а, боцучарна а юкъахь башхо ма яц — уьш массо а хӀаллакьхуьлуш ма ву. Ахь иштта дийр дац! Дерриг а дуьненан Кхелахочо йийр яц нийсо?» 
<p><a href="genesis18che.html" target="_blank"><b>Доладалар (Бытие) 18:26</b></a>  ТӀаккха Везачу Эло элира: «Нагахь Седам-гӀалахь Суна шовзткъе итт Сайн лаамехь волу стаг каравахь, церан дуьхьа Аса цу ерриг а гӀалех къинхетам бийр бу». 
<p><a href="genesis18che.html" target="_blank"><b>Доладалар (Бытие) 18:27</b></a>  ИбрахӀима элира: «Новкъа Ӏуьллу чамхалган меха волу со Хьоьца къамел дан хӀутту, Хьалдолу Эла.
<p><a href="genesis18che.html" target="_blank"><b>Доладалар (Бытие) 18:28</b></a>  Масала, пхиъ тӀе а ца тоьъна, гӀалахь шовзткъе пхиъ бен Хьан лаамехь верг ца хилахь? И пхиъ тӀе ца тоьъна аьлла, ерриг а гӀала йохор ю Ахьа?» Хьалдолчу Эло жоп делира: «Нагахь Суна цигахь шовзткъе пхиъ Сайн лаамехь волу стаг каравахь, Аса гӀала йохор яц». 
<p><a href="genesis18che.html" target="_blank"><b>Доладалар (Бытие) 18:29</b></a>  Юха а хаьттира ИбрахӀима: «Ткъа Хьайна шовзткъа Хьан лаамехь волу стаг бен ца каравахь, йохор юй Ахьа и гӀала?» «Нагахь Суна шовзткъа Сайн лаамехь волу стаг каравахь, Аса йохор яц и гӀала», — жоп делира Хьалдолчу Эло. 
<p><a href="genesis18che.html" target="_blank"><b>Доладалар (Бытие) 18:30</b></a>  «Хьалдолу Эла, доьху Хьоьга суна оьгӀаз ца вахар, пурба лохьа Хьайга хатта: нагахь гӀалахь ткъе итт бен Хьан лаамехь стаг ца хилахь, йохор юй Ахьа иза?» — аьлла, хаьттира ИбрахӀима. «Нагахь Суна цигахь ткъе итт Сайн лаамехь стаг каравахь, Аса йохор яц иза», — жоп делира Хьалдолчу Эло. 
<p><a href="genesis18che.html" target="_blank"><b>Доладалар (Бытие) 18:31</b></a>  ТӀаккха ИбрахӀима элира: «Волавеллачуьра кхин а хоттур дара аса, Хьалдолу Эла: нагахь гӀалахь Хьан лаамехь ткъа стаг хилахь?» Хьалдолчу Эло жоп делира: «Цу ткъа стеган дуьхьа а йохор яц». 
<p><a href="genesis18che.html" target="_blank"><b>Доладалар (Бытие) 18:32</b></a>  Юха а вистхилира ИбрахӀим: «Хьалдолу Эла, оьгӀаз ма гӀахьара Хьо аса кхин цкъа а хаттарна: нагахь Хьуна итт Хьайн лаамехь волу стаг каравахь цу гӀалахь?» Хьалдолчу Эло жоп делира: «Итт стеган дуьхьа а йохор яц». 
<p><a href="genesis18che.html" target="_blank"><b>Доладалар (Бытие) 18:33</b></a>  ИбрахӀимца долу къамел чекх а даьккхина, дӀавахара Веза Эла. ИбрахӀим а шен цӀа юхавирзира.
<p><a href="genesis19che.html" target="_blank"><b>Доладалар (Бытие) 19:1</b></a>  Сарахь и ши малик Седам-гӀала деара. ГӀалин кевна йистехь хиина Ӏаш вара ЛутӀа. Уьш шена гича, тӀе а вахана, царна хьалха горавуьйжира иза.
<p><a href="genesis19che.html" target="_blank"><b>Доладалар (Бытие) 19:2</b></a>  «Сан элий, ас доьху шуьга шайн ялхо волчу хӀусаме дахкар. Со волчохь когаш била а, буьйса яккха а меттиг хир ю, ткъа кхана шайн некъ кхидӀа а бер аша», — элира ЛутӀас. «ХӀан-хӀа, оха буьйса майданахь йоккхур ю», — элира цу шиммо. 
<p><a href="genesis19che.html" target="_blank"><b>Доладалар (Бытие) 19:3</b></a>  Амма ЛутӀас чӀогӀа дехарна, иза волчу хӀусаме ван резахилира и шиъ. ЛутӀас царна яа хӀума кечйира, морза тохаза бепиг а деттира. Цара хӀума йиира.
<p><a href="genesis19che.html" target="_blank"><b>Доладалар (Бытие) 19:4</b></a>  Цу сарахь уьш дӀабийшале, Седам-гӀалара жимачо а, воккхачо а, массо а маьӀӀера схьа а веана, ЛутӀин цӀенна го бира.
<p><a href="genesis19che.html" target="_blank"><b>Доладалар (Бытие) 19:5</b></a>  Уьш маьхьарий детта буьйлабелира: «Мичахь ву хьо волчу сарахь веана ши стаг? Араваккха и шиъ. Оха царах зударий бийр бу!» 
<p><a href="genesis19che.html" target="_blank"><b>Доладалар (Бытие) 19:6</b></a>  ЛутӀас, ара а ваьлла, шена тӀаьхьа неӀ тӀечӀегӀира.
<p><a href="genesis19che.html" target="_blank"><b>Доладалар (Бытие) 19:7</b></a>  Цо элира цу нахе: «Вежарий, ас доьху шуьга, зулам ма дахьара аша!
<p><a href="genesis19che.html" target="_blank"><b>Доладалар (Бытие) 19:8</b></a>  Боьрша стаг а вовзаза ши йоӀ ю сан. Ас и шиъ дӀалур ю шуна, царна шайна луъург де, амма ас доьху шуьга, оцу шина стагана зе ма дахьара аш. Уьш сан хӀусаме баьхкина бу, царах жоп дала декхарийлахь ву со». 
<p><a href="genesis19che.html" target="_blank"><b>Доладалар (Бытие) 19:9</b></a>  Амма цӀенна го бинчу Седам-гӀалара божарша элира: «ДӀавала новкъара!» Вовшашка цара бохура: «Хьовсийша хӀокху тӀевеана волчу стаге, хӀара висинера вайна тӀехь кхел яза!» Цара элира цуьнга: «Ларлолахь, хьуна царначул алсам кхета мегаш ю хьуна!» Уьш ЛутӀина тӀегӀоьртира неӀ кагъян дагахь.
<p><a href="genesis19che.html" target="_blank"><b>Доладалар (Бытие) 19:10</b></a>  ЛутӀа волчу веанчу шина стага, дӀакхевдина, иза чоьхьа а такхийна, неӀ дӀакъевлира.
<p><a href="genesis19che.html" target="_blank"><b>Доладалар (Бытие) 19:11</b></a>  ТӀаккха арахь болчу нехан, жимачун а, воккхачун а, бӀаьрса дайира цара. ЧувогӀу неӀ лоьхуш, нах чӀогӀа гӀелбеллера. 
<p><a href="genesis19che.html" target="_blank"><b>Доладалар (Бытие) 19:12</b></a>  Цу шина стага хаьттира ЛутӀе: «Хьан доьзалх кхин цхьа а вуй хӀокху гӀалахь Ӏаш? Я невцарий, я кӀентий, я йоӀарий — милла велахь а кху гӀалара араваккха.
<p><a href="genesis19che.html" target="_blank"><b>Доладалар (Бытие) 19:13</b></a>  Оха хӀара гӀала йохор ю, хӀунда аьлча Везачу Элана тӀекхоьхьуш кху гӀалара бахархошна дуьхьал дукха аьрзнаш ду. Цо дахкийтина тхо иза хӀаллакьян».
<p><a href="genesis19che.html" target="_blank"><b>Доладалар (Бытие) 19:14</b></a>  Ара а ваьлла, шен йоӀаршна тӀехьийзачу кӀенташна тӀевахара ЛутӀа. «Сиха кху гӀалара дӀагӀо, — элира цо, — Везачу Эло кестта йохор ю хӀара». Амма царна моьттура ЛутӀас забар йо. 
<p><a href="genesis19che.html" target="_blank"><b>Доладалар (Бытие) 19:15</b></a>  ШолгӀачу дийнахь сатосучу хенахь маликаша сихвира ЛутӀа. «Кху гӀалина таӀзар дийр ду, — элира цара, — хьайн цӀахь йолу зуда а, ши йоӀ а схьа а эций, дӀагӀо кхузара. ГӀалахь дисахь, шу хӀаллакьхир ду». 
<p><a href="genesis19che.html" target="_blank"><b>Доладалар (Бытие) 19:16</b></a>  Амма ЛутӀа шина даггахь вара, хӀоьттинчу хьолах дика ца кхетара иза. Амма Везачу Эло ЛутӀех къинхетам бира. Цундела цу шина малико иза а, цуьнан зуда а, ши йоӀ а, куьйгаш а лаьцна, гӀалех араяьккхира.
<p><a href="genesis19che.html" target="_blank"><b>Доладалар (Бытие) 19:17</b></a>  Уьш гӀалех арабевлча, цхьана малико элира: «ХӀинца довда, шайн синош кӀелхьардаха! ГӀалехьа юха ма хьовсалаш! Цхьана а меттехь тогӀи чохь ма совцалаш, лаьмнашка дӀагӀо, довдий. Нагахь совцахь, гӀалица цхьаьна хӀаллакьхир ду шу!» 
<p><a href="genesis19che.html" target="_blank"><b>Доладалар (Бытие) 19:18</b></a>  Амма ЛутӀас элира цаьрга: «Элий, ас доьху шуьга сайга ладогӀар.
<p><a href="genesis19che.html" target="_blank"><b>Доладалар (Бытие) 19:19</b></a>  Соьца, шайн ялхочуьнца, чӀогӀа лараме ду шу. Аша сан дахар кӀелхьардаьккхи, амма со лаьмнашка вадалур вац. ДӀа а ца кхиъна, вала там бу со.
<p><a href="genesis19che.html" target="_blank"><b>Доладалар (Бытие) 19:20</b></a>  Кхузахь гена йоццуш цхьа жима гӀала ю, цига вахийтийша со. Цига дӀакхаьчча, кӀелхьарвер вара со, иза жима гӀала ма ю». 
<p><a href="genesis19che.html" target="_blank"><b>Доладалар (Бытие) 19:21</b></a>  Малико элира ЛутӀе: «Дика ду, хьан дуьхьа ас йохор яц и гӀала,
<p><a href="genesis19che.html" target="_blank"><b>Доладалар (Бытие) 19:22</b></a>  амма сиха дӀавада цига, хӀунда аьлча айхьа хаьржинчу метте хьо кхаччалц, Седам-гӀала йохо йиш яц сан». (Цу гӀалин цӀе «Жиманиг» (Ӏебархойн маттахь «ЦӀоӀар») тиллира, ЛутӀас иза жима ю аьлла дела). 
<p><a href="genesis19che.html" target="_blank"><b>Доладалар (Бытие) 19:23</b></a>  Малх хьалагӀаьттинера, ЛутӀа ЦӀоӀар-гӀали чу кхочуш.
<p><a href="genesis19che.html" target="_blank"><b>Доладалар (Бытие) 19:24</b></a>  Оццу хенахь Везачу Эло йохо йолийра гӀаланаш Седам а, Ӏамор а, стигалара цӀе а, саьнгал а чу а хецна.
<p><a href="genesis19che.html" target="_blank"><b>Доладалар (Бытие) 19:25</b></a>  Везачу Эло хӀаллакйира цигахь йолу гӀаланаш а, ерриг тогӀи а, дерриг ораматаш а, цу гӀаланашкахь Ӏийна дерриг адамаш а.
<p><a href="genesis19che.html" target="_blank"><b>Доладалар (Бытие) 19:26</b></a>  ЛутӀагӀар бевдда боьлхучу хенахь юхахьаьжначу цуьнан зудчух туьхан тӀулг хилира. 
<p><a href="genesis19che.html" target="_blank"><b>Доладалар (Бытие) 19:27</b></a>  Цу дийнахь Ӏуьйрре гӀаьттина, Везачу Элана ша хьалха хӀуттучу метте вахара ИбрахӀим.
<p><a href="genesis19che.html" target="_blank"><b>Доладалар (Бытие) 19:28</b></a>  Лаха, тогӀи чу, хьаьжначу ИбрахӀимна лаьттара хьалабуьйлу буькъа, пешара болуш санна, кӀур гира.
<p><a href="genesis19che.html" target="_blank"><b>Доладалар (Бытие) 19:29</b></a>  Ша тогӀи чуьра гӀаланаш йохош, Шена ИбрахӀим дагахь волу дела, уьш йохале, цу гӀаланашкахь Ӏаш волу ЛутӀа араваьккхира Везачу Эло. 
<p><a href="genesis19che.html" target="_blank"><b>Доладалар (Бытие) 19:30</b></a>  ЛутӀа ца ваьхьара ЦӀоӀар-гӀалахь Ӏан, цундела шен шина йоӀаца лаьмнашка дӀавахара иза. Уьш цигахь цхьана хьеха чохь Ӏаш бара.
<p><a href="genesis19che.html" target="_blank"><b>Доладалар (Бытие) 19:31</b></a>  Цкъа йоккхаха йолчу йоӀа элира жимаха йолчуьнга: «Массанхьа а дуьнен тӀехь божарша зударий балабо. Вайн да воккха ву, ткъа божарий кхузахь бан а бац, цхьаннах а вайшиннан бер хуьлийла дац.
<p><a href="genesis19che.html" target="_blank"><b>Доладалар (Бытие) 19:32</b></a>  ЧагӀар малийна, вайн да ваха а вина, цуьнца дӀайижа еза вайшиъ. Дегахула вайн хӀу Ӏалашдийр ду вай». 
<p><a href="genesis19che.html" target="_blank"><b>Доладалар (Бытие) 19:33</b></a>  Цу буссехь дена чагӀар малийра шина йоӀа. Йоккхаха ерг цуьнца метта дӀайижира. ЛутӀина ца хиира, иза шеца дӀайижча а, хьалагӀаьттича а.
<p><a href="genesis19che.html" target="_blank"><b>Доладалар (Бытие) 19:34</b></a>  ШолгӀачу дийнахь йоккхаха йолчо элира жимаха йолчуьнга: «Сийсара со йижира вайн деца, тховса кхин цкъа а цунна чагӀар а малийна, хьо йижа еза цуьнца дӀа. Вайн дех бераш а хилла, вешан хӀу Ӏалашдийр ду вай». 
<p><a href="genesis19che.html" target="_blank"><b>Доладалар (Бытие) 19:35</b></a>  Цу буса а дена чагӀар малийра шина йоӀа. Жимаха ерг дӀайижира метта шен деца. Юха а ЛутӀина ца хиира, иза дӀайижча а, хьалагӀаьттича а.
<p><a href="genesis19che.html" target="_blank"><b>Доладалар (Бытие) 19:36</b></a>  ЛутӀин ший а йоӀ цунах берах хилира.
<p><a href="genesis19che.html" target="_blank"><b>Доладалар (Бытие) 19:37</b></a>  Йоккхаха йолчу йоӀа кӀант вира, цуьнан цӀе Муаби тиллира цо (иза «дех винарг» бохург ду). Цунах схьабевлла хӀинца болу муабахой.
<p><a href="genesis19che.html" target="_blank"><b>Доладалар (Бытие) 19:38</b></a>  Жимаха йолчу йоӀа а кӀант вира. Цо цуьнан цӀе Бен-Ӏамми тиллира (иза «сан гергарчун кӀант» бохург ду). Цунах схьабевлла хӀинца болу Ӏамминхой.
<p><a href="genesis20che.html" target="_blank"><b>Доладалар (Бытие) 20:1</b></a>  НегӀаб цӀе йолчу яьссачу аренгахьа дӀа а вахана, Кхадеш-гӀалина а, Шур-гӀалина а юккъехь ваха хиира ИбрахӀим. Цул тӀаьхьа ГӀарар-гӀалахь Ӏийра иза.
<p><a href="genesis20che.html" target="_blank"><b>Доладалар (Бытие) 20:2</b></a>  Цигарчу нахе Сарат шен йиша ю элира цо. ГӀарар-гӀаларчу паччахьо Абу-Малика иза шена хезча, ялхой бахийтира Сарат шена схьаяло. 
<p><a href="genesis20che.html" target="_blank"><b>Доладалар (Бытие) 20:3</b></a>  Цкъа буьйсанна Абу-Маликана гӀенах веанчу Дала элира: «Хьо валарна кхерам бу, хӀунда аьлча ахь схьаялаяйтина зуда марехь ю». 
<p><a href="genesis20che.html" target="_blank"><b>Доладалар (Бытие) 20:4</b></a>  Амма Абу-Малик Саратах кхетаза вара, цундела цо элира: «Хьалдолу Эла, со бехке вац. Бехк боцу со а, сан халкъ а хӀаллакдийр ду Ахь ткъа?
<p><a href="genesis20che.html" target="_blank"><b>Доладалар (Бытие) 20:5</b></a>  ИбрахӀима ша элира соьга: „И зуда сан йиша ю“, — аьлла. Ткъа зудчо а элира: „И стаг сан ваша ву“, — аьлла. Дог а цӀена ду сан, куьйгашца хьарамло а ца йина ас». 
<p><a href="genesis20che.html" target="_blank"><b>Доладалар (Бытие) 20:6</b></a>  ТӀаккха Дала оццу гӀенах элира Абу-Малике: «ХӀаъ, Суна хаьа, ахь деш дерг цӀенчу дагца хиллий. Цундела цу зудчух куьг а тоьхна, Сайна дуьхьал хьоьга къа ца даладайта Ас саций хьо.
<p><a href="genesis20che.html" target="_blank"><b>Доладалар (Бытие) 20:7</b></a>  ИбрахӀимна цуьнан зуда дӀало, хӀунда аьлча иза пайхамар ву, цо хьох лаьцна доӀа дича, хьо дийна вуьсур ву. Нагахь ахь Сарат ИбрахӀимна юха ца лахь, хьо а, берриг а хьан доьзал а лийр бу». 
<p><a href="genesis20che.html" target="_blank"><b>Доладалар (Бытие) 20:8</b></a>  ШолгӀачу дийнахь Ӏуьйранна, хьалххе хьала а гӀаьттина, массо а шен ялхо схьакхайкхира Абу-Малика. Цо хилларг дерриг а дийцира царна — ялхой чӀогӀа кхерабелира.
<p><a href="genesis20che.html" target="_blank"><b>Доладалар (Бытие) 20:9</b></a>  Юха, ИбрахӀиме схьа а кхайкхина, элира Абу-Малика: «И хӀун ду ахь тхуна динарг? Ас хӀун вон динера хьуна? Сан пачхьалкх бехке хуьлуьйтур-кх ахь. Соьца ахь динарг деш ма ца хуьлу».
<p><a href="genesis20che.html" target="_blank"><b>Доладалар (Бытие) 20:10</b></a>  Абу-Малика хаьттира ИбрахӀиме: «ХӀун дара хьан дагахь ахь иза дечу хенахь?» 
<p><a href="genesis20che.html" target="_blank"><b>Доладалар (Бытие) 20:11</b></a>  ТӀаккха ИбрахӀима элира: «Суна моьттура, кхузахь цхьа а Делах ца кхоьру, Сарат шена йитархьама цхьаммо со вуьйр ву.
<p><a href="genesis20che.html" target="_blank"><b>Доладалар (Бытие) 20:12</b></a>  Иза билггала сан йиша ю, тхан дена кхечу нанас йина йолу, амма ас ялийна сан зуда а ю.
<p><a href="genesis20che.html" target="_blank"><b>Доладалар (Бытие) 20:13</b></a>  Ден цӀера дӀавигна, дуьнен чухула лела Дала со дӀахьажийча, ас элира Сарате: „Цхьа диканиг дехьа сан дуьхьа: вай миччанхьа кхаьчча а, хьо сан йиша ю алахь“». 
<p><a href="genesis20che.html" target="_blank"><b>Доладалар (Бытие) 20:14</b></a>  ТӀаккха Абу-Малика Сарат юхаелира ИбрахӀимна, цул сов цо цунна уьстагӀий а, бежанаш а, леш а белира.
<p><a href="genesis20che.html" target="_blank"><b>Доладалар (Бытие) 20:15</b></a>  «Хьажал гонах, хӀара дерриг а сан латта ду, хьайна луъучохь Ӏе», — элира цо ИбрахӀиме. 
<p><a href="genesis20che.html" target="_blank"><b>Доладалар (Бытие) 20:16</b></a>  Юха Сарате элира: «Ас хьан вешина ИбрахӀимна цхьа эзар дато шекхал цӀе йолу ахча делла, вайна хилла дегабаам дӀабаккхархьама. Хьо массарна а хьалха бехказа ю». 
<p><a href="genesis20che.html" target="_blank"><b>Доладалар (Бытие) 20:17</b></a>  ИбрахӀима Деле доӀа дира, Абу-Маликана а, цуьнан зудчунна а, гӀарбашашна а дарба де аьлла. Массарна а дарба а хилла, церан доьзалхой хилира.
<p><a href="genesis20che.html" target="_blank"><b>Доладалар (Бытие) 20:18</b></a>  ХӀунда аьлча Сарат бахьана долуш хьалха Абу-Маликан цӀийнах болу массо а зударий доьзалхо ца хуьлуьйтуш бинера Везачу Эло.
<p><a href="genesis21che.html" target="_blank"><b>Доладалар (Бытие) 21:1</b></a>  Везачу Эло Сарат декъалйира, цуьнга Ша аьлларг кхочуш а дина.
<p><a href="genesis21che.html" target="_blank"><b>Доладалар (Бытие) 21:2</b></a>  ИбрахӀим къена воллушехь, Сарата, доьзалхочух а хилла, цунна кӀант вира. Дерриг а Дала аьллачу хенахь хилира.
<p><a href="genesis21che.html" target="_blank"><b>Доладалар (Бытие) 21:3</b></a>  Сарата винчу кӀентан цӀе Исхьакх (иза Ӏебархойн маттахь «диэлар» бохург ду) тиллира ИбрахӀима.
<p><a href="genesis21che.html" target="_blank"><b>Доладалар (Бытие) 21:4</b></a>  Исхьакхан бархӀ де кхаьчча, ИбрахӀима иза сунтвира, Дала шена тӀе ма-диллара.
<p><a href="genesis21che.html" target="_blank"><b>Доладалар (Бытие) 21:5</b></a>  ИбрахӀиман бӀе шо дара, цунна Исхьакх вича. 
<p><a href="genesis21che.html" target="_blank"><b>Доладалар (Бытие) 21:6</b></a>  Сарата элира: «Дала суна елар делла, хӀора а, кхунах лаьцна хезнарг, соьца воьлуш хир ву».
<p><a href="genesis21che.html" target="_blank"><b>Доладалар (Бытие) 21:7</b></a>  Кхин а цо элира: «Хьан эр дара ИбрахӀиме: „Сарата бер дакхор ду“, — аьлла? Амма ас ИбрахӀимна, иза къена воллушехь, кӀант вина». 
<p><a href="genesis21che.html" target="_blank"><b>Доладалар (Бытие) 21:8</b></a>  Исхьакх воккха хуьлуш вара. Иза вакхочуьра дӀавоккху хан тӀекхаьчча, ИбрахӀима доккха той хӀоттийра.
<p><a href="genesis21che.html" target="_blank"><b>Доладалар (Бытие) 21:9</b></a>  Саратна арахь, ца вешаш, воьлуш ИсмаьӀал гира. Иза гӀарбаш йолчу мисархочо ХӀажара ИбрахӀимна вина кӀант вара.
<p><a href="genesis21che.html" target="_blank"><b>Доладалар (Бытие) 21:10</b></a>  Сарата элира ИбрахӀиме: «Эккхае и гӀарбаш а, цуьнан кӀант а, хӀунда аьлча гӀарбашо винчу кӀанта сан кӀантаца Исхьакхаца тӀаьхьадисинарг доькъур дац!» 
<p><a href="genesis21che.html" target="_blank"><b>Доладалар (Бытие) 21:11</b></a>  ИбрахӀим дог доьхна вара, шен кӀантана ИсмаьӀална сагатдеш.
<p><a href="genesis21che.html" target="_blank"><b>Доладалар (Бытие) 21:12</b></a>  Амма Дала элира цуьнга: «Са ма гатде хьайн кӀантана а, гӀарбашна а! Саратна мел луъург де! Хьан тӀаьхье Исхьакхах схьабевллачарах лерина хир ю,
<p><a href="genesis21che.html" target="_blank"><b>Доладалар (Бытие) 21:13</b></a>  амма Ас оцу гӀарбашан кӀантах а халкъ схьадолуьйтур ду, иза хьан кӀант волу дела». 
<p><a href="genesis21che.html" target="_blank"><b>Доладалар (Бытие) 21:14</b></a>  Ӏуьйранна гӀаьттинчу ИбрахӀима, бепиг а, пӀаьлдиг чохь хи а делла, кӀантаца ХӀажар дӀахьажийра. ДӀайоьдуш, Беар-ШабаӀ цӀе йолчу яьссачу арахь тилаелира иза.
<p><a href="genesis21che.html" target="_blank"><b>Доладалар (Бытие) 21:15</b></a>  Кестта хи кхачийра. Цхьана кулла кӀел кӀант охьахаийра ХӀажара.
<p><a href="genesis21che.html" target="_blank"><b>Доладалар (Бытие) 21:16</b></a>  Ӏодан чӀу кхуссучул гена а яьлла, сецна, охьахиира иза. Хи а доцуш висина шен кӀант леш ган ца лаьара цунна, цундела, охьа а хиина, йоьлхуш Ӏара иза. 
<p><a href="genesis21che.html" target="_blank"><b>Доладалар (Бытие) 21:17</b></a>  Далла хезира кӀант ша Ӏуьллучохь воьлхуш. Делан малико стигалара элира ХӀажаре: «ХӀун хилла, ХӀажар! Ма кхера! Везачу Элана хезна кӀант воьлхуш.
<p><a href="genesis21che.html" target="_blank"><b>Доладалар (Бытие) 21:18</b></a>  Яха а гӀой, куьг а лаций, дӀавига иза. Ас доккхачу халкъан да вийр ву цунах». 
<p><a href="genesis21che.html" target="_blank"><b>Доладалар (Бытие) 21:19</b></a>  Дала ХӀажаран бӀаьргаш схьадиллира, тӀаккха цунна чохь хи долу гӀу гира. Цо, тӀеяхана, пӀаьлдиг хьала а буьзна, кӀантана хи делира. 
<p><a href="genesis21che.html" target="_blank"><b>Доладалар (Бытие) 21:20</b></a>  КӀант воккха хуьлуш вара, цуьнца Дела вара. Яьссачу арахь Ӏаш волу ИсмаьӀал, говза Ӏад лелош волу таллархо хилира.
<p><a href="genesis21che.html" target="_blank"><b>Доладалар (Бытие) 21:21</b></a>  Нанас цунна Мисар-махкара зуда ялийра. Паран цӀе йолчу яьссачу арахь Ӏаш бара уьш. 
<p><a href="genesis21che.html" target="_blank"><b>Доладалар (Бытие) 21:22</b></a>  Абу-Малика а, цуьнан тӀеман хьаькам волчу Пихала а элира ИбрахӀиме: «Ахь дечу массо а хӀуманна тӀехь хьоьца Дела ву.
<p><a href="genesis21che.html" target="_blank"><b>Доладалар (Бытие) 21:23</b></a>  Далла хьалха суна чӀагӀо е, хьо соьца а, сан берашца а, сан тӀаьхьенца а ямартло лелош хир вац алий. Со хьайца ма-хиллара, хьо соьца а, хӀокху хьо тӀевеанчу махкаца а къинхетаме хир ву алий». 
<p><a href="genesis21che.html" target="_blank"><b>Доладалар (Бытие) 21:24</b></a>  ИбрахӀима жоп делира: «ЧӀагӀо йо ас». 
<p><a href="genesis21che.html" target="_blank"><b>Доладалар (Бытие) 21:25</b></a>  ТӀаккха ИбрахӀима Абу-Малике бехк баьккхира, цуьнан ялхоша хи чохь долу гӀу дӀалаьцна аьлла.
<p><a href="genesis21che.html" target="_blank"><b>Доладалар (Бытие) 21:26</b></a>  Абу-Малика элира: «Ахь соьга иза ца аьлла, ткъа таханлера де тӀекхаччалц суна и ца хезна!» 
<p><a href="genesis21che.html" target="_blank"><b>Доладалар (Бытие) 21:27</b></a>  ТӀаккха ИбрахӀима, уьстагӀий а, бежанаш а далийна, Абу-Маликана делира. Иштта ИбрахӀима а, Абу-Малика а барт бира.
<p><a href="genesis21che.html" target="_blank"><b>Доладалар (Бытие) 21:28</b></a>  Кхин ворхӀ жий жа юкъара дӀакъастийра цо.
<p><a href="genesis21che.html" target="_blank"><b>Доладалар (Бытие) 21:29</b></a>  «ВорхӀ жий дӀакъасторан хӀун маьӀна ду хьан?» — аьлла, хаьттира Абу-Малика. 
<p><a href="genesis21che.html" target="_blank"><b>Доладалар (Бытие) 21:30</b></a>  ИбрахӀима жоп делира: «Нагахь ахь хӀара ворхӀ уьстагӀ дӀаэцахь, ас и гӀу яккхаран тоьшалла хир ду иза».
<p><a href="genesis21che.html" target="_blank"><b>Доладалар (Бытие) 21:31</b></a>  Цундела тиллина цу гӀунан цӀе Беар-ШабаӀ («чӀагӀонан гӀу» бохург ду иза) аьлла, цу шиммо оцу меттехь шайна юкъахь чӀагӀо йина дела.
<p><a href="genesis21che.html" target="_blank"><b>Доладалар (Бытие) 21:32</b></a>  Беар-ШабаӀна уллохь барт бина чул тӀаьхьа, Абу-Малик а, цуьнан тӀеман хьаькам Пихал а ПӀелаштам-махка юхавеара. 
<p><a href="genesis21che.html" target="_blank"><b>Доладалар (Бытие) 21:33</b></a>  Беар-ШабаӀна гена доццуш тамариск цӀе йолу дитт а доьгӀна, цу меттигана уллохь Везачу Эле, гуттар а волчу Деле кхайкхира ИбрахӀима.
<p><a href="genesis21che.html" target="_blank"><b>Доладалар (Бытие) 21:34</b></a>  ПӀелаштам-махкахь, тӀевеана стаг а хилла, дуккха а йолчу хенахь Ӏийра иза.
<p><a href="genesis22che.html" target="_blank"><b>Доладалар (Бытие) 22:1</b></a>  Цул тӀаьхьа, ИбрахӀиман Шех тешар зен а лиъна, Дала элира: «ИбрахӀим!» ИбрахӀима жоп делира: «Со ладугӀуш ву». 
<p><a href="genesis22che.html" target="_blank"><b>Доладалар (Бытие) 22:2</b></a>  ТӀаккха Дала элира: «Хьайн цхьаъ бен воцу, хьайна дукхавезаш волу кӀант Исхьакх, Мори-махка дӀа а вигий, Ас гойтун болчу лома тӀехь, вен а вей, сагӀина вагаве». 
<p><a href="genesis22che.html" target="_blank"><b>Доладалар (Бытие) 22:3</b></a>  Ӏуьйранна хьалххе хьала а гӀаьттина, шен вираца, Исхьакх а, ши ялхо а эцна, сагӀа деш даго дечиг а даьккхина, Дала шега гӀо аьллачу метте дӀавахара ИбрахӀим.
<p><a href="genesis22che.html" target="_blank"><b>Доладалар (Бытие) 22:4</b></a>  КхозлагӀчу дийнахь, корта хьала а айина, дӀахьаьжначу ИбрахӀимна геннахь шаьш доьлху меттиг гира.
<p><a href="genesis22che.html" target="_blank"><b>Доладалар (Бытие) 22:5</b></a>  ИбрахӀима элира шен ялхошка: «Вираца кхузахь совца, ткъа со а, кӀант а, цига дӀа а вахана, Далла лерина гӀуллакх а дина, юхавогӀур ву». 
<p><a href="genesis22che.html" target="_blank"><b>Доладалар (Бытие) 22:6</b></a>  СагӀа доккхуш даго кечдина дечиг Исхьакхан белш тӀе а диллина, урс а, цӀе а схьаийцира ИбрахӀима. Цхьаьний дӀаволавелира и шиъ.
<p><a href="genesis22che.html" target="_blank"><b>Доладалар (Бытие) 22:7</b></a>  Шен дега ИбрахӀиме элира Исхьакха: «Дада!» «ХӀун боху ахь, сан кӀант?» — хаьттира ИбрахӀима. «Суна дечиг а, цӀе а го, — элира Исхьакха, — ткъа сагӀа доккхуш вай багор болу Ӏахар мичахь бу?» 
<p><a href="genesis22che.html" target="_blank"><b>Доладалар (Бытие) 22:8</b></a>  «Дала Ша боуьйтур бу сагӀа даккха Ӏахар, сан кӀант», — элира ИбрахӀима. КхидӀа а цхьаьний дӀавахара и шиъ.
<p><a href="genesis22che.html" target="_blank"><b>Доладалар (Бытие) 22:9</b></a>  Дала билгалъяьккхинчу метте схьакхечира уьш. ИбрахӀима сагӀа даккха меттиг кечйира, тӀулгаш а дехкина. Царна тӀе дечиг а диллина, вехка а вихкина, цу дечигна тӀе шен кӀант Исхьакх охьавиллира цо.
<p><a href="genesis22che.html" target="_blank"><b>Доладалар (Бытие) 22:10</b></a>  Урс схьа а эцна, шен кӀантана иза хьакха кечвелира иза.
<p><a href="genesis22che.html" target="_blank"><b>Доладалар (Бытие) 22:11</b></a>  Амма Везачу Элан Малико сацийра ИбрахӀим, стигалара охьа а кхайкхина: «Ва ИбрахӀим!» «Со кхузахь ву», — аьлла, жоп делира ИбрахӀима. 
<p><a href="genesis22che.html" target="_blank"><b>Доладалар (Бытие) 22:12</b></a>  Малико элира: «Ма велахь кӀант, цунна зе ма делахь. ХӀинца го Суна, хьо Дела лоруш а, Цунна муьтӀахь а вуйла. Суна го, хьайн цхьаъ бен воцу кӀант Сан дуьхьа ахь ца кхоор». 
<p><a href="genesis22che.html" target="_blank"><b>Доладалар (Бытие) 22:13</b></a>  ДӀахьаьжначу ИбрахӀимна гира, коьллех маӀаш а тийсалуш, лаьтта ка. ТӀевахана, схьа а лаьцна, шен кӀентан метта Далла леринчу сагӀина и ка бийра цо.
<p><a href="genesis22che.html" target="_blank"><b>Доладалар (Бытие) 22:14</b></a>  Цу меттигна ИбрахӀима «Везачу Эло оьшург ло» аьлла, цӀе тиллира. Тахана а олу наха: «Кху лома тӀехь Везачу Эло оьшург ло», — олий. 
<p><a href="genesis22che.html" target="_blank"><b>Доладалар (Бытие) 22:15</b></a>  Юха а ИбрахӀиме стигалара кхайкхира Везачу Элан Малик: 
<p><a href="genesis22che.html" target="_blank"><b>Доладалар (Бытие) 22:16</b></a>  «Сайх дуй буу Ас, — боху Везачу Эло, — Сан дуьхьа хьайн цхьаъ бен воцу кӀант ца кхоош, ахь иза дина,
<p><a href="genesis22che.html" target="_blank"><b>Доладалар (Бытие) 22:17</b></a>  цундела Ас хьо декъалвийр ву. Стигалахь долу седарчий санна, хӀордан берда тӀехь йолу гӀум санна, дукха тӀаьхье лур ю Ас хьуна. Цара шайн мостагӀийн гӀаланаш схьайохур ю.
<p><a href="genesis22che.html" target="_blank"><b>Доладалар (Бытие) 22:18</b></a>  Хьан тӀаьхьенехула дуьнен чуьра дерриг а халкъаш декъала хир ду. И дерриг а хьо Суна муьтӀахь хиларна дийр ду Ас хьуна». 
<p><a href="genesis22che.html" target="_blank"><b>Доладалар (Бытие) 22:19</b></a>  ИбрахӀим шен ялхой болчу юхавеара. Уьш цхьаьний Беар-ШабаӀе схьабаьхкира. ИбрахӀим вехаш кхин а Ӏийра цигахь. 
<p><a href="genesis22che.html" target="_blank"><b>Доладалар (Бытие) 22:20</b></a>  И дерриг а хиллачул тӀаьхьа ИбрахӀиме хаам кхечира: «Хьан вешин Нахьиран а, цуьнан зудчун Малкин а хӀинца бераш ду.
<p><a href="genesis22che.html" target="_blank"><b>Доладалар (Бытие) 22:21</b></a>  Дуьххьарлера кӀант ӀуцӀа ву, шолгӀа кӀант Буз ву, кхозлагӀа кӀант — Къамуал, Араман да ву.
<p><a href="genesis22che.html" target="_blank"><b>Доладалар (Бытие) 22:22</b></a>  Кхин а Хашад а, Хьоза а, Пилдаш а, Идалп а, Бетаал а ву».
<p><a href="genesis22che.html" target="_blank"><b>Доладалар (Бытие) 22:23</b></a>  Бетаал Ребикхин да ву. Малка оцу бархӀ кӀентан нана ю, ткъа ИбрахӀиман ваша Нахьир церан да ву.
<p><a href="genesis22che.html" target="_blank"><b>Доладалар (Бытие) 22:24</b></a>  Нахьиран кхин виъ кӀант ву, цуьнан гӀарбаша Реумис вина — Тебахь а, Гахьам а, Тахьаш а, МаӀха а.
<p><a href="genesis23che.html" target="_blank"><b>Доладалар (Бытие) 23:1</b></a>  Сарат бӀе ткъе ворхӀ шарахь ехира дуьнен чохь.
<p><a href="genesis23che.html" target="_blank"><b>Доладалар (Бытие) 23:2</b></a>  Иза кхелхира КанаӀан-махкахь йолчу Кхиръят-АрбаӀ цӀе йолчу (хӀинца Хьеврон олучу) гӀалахь. Сарат кхелхича, ИбрахӀима, четар чу а веана, белхар хӀоттийра. 
<p><a href="genesis23che.html" target="_blank"><b>Доладалар (Бытие) 23:3</b></a>  Шен елла зуда Ӏад а йитина, хьетахошца къамел дан вахара иза.
<p><a href="genesis23che.html" target="_blank"><b>Доладалар (Бытие) 23:4</b></a>  «Со шуна юккъехь тӀевеана стаг ву, со кхузара а вац. Зуда дӀаерзо меттиг яц сан тахана, цхьажимма латта дохкийша суна зуда дӀаерзо», — элира цо цу нахе. 
<p><a href="genesis23che.html" target="_blank"><b>Доладалар (Бытие) 23:5</b></a>  Хьетахоша жоп делира ИбрахӀиме:
<p><a href="genesis23che.html" target="_blank"><b>Доладалар (Бытие) 23:6</b></a>  «Эла, хьо сийлахьчу элех цхьаъ ву тхуна юкъахь. Хьайн елларг тхан тоьллачу къубба чохь дӀайолла. Хьоьга цигахь зуда дӀайоллийта тхох цхьа а дуьхьал хир вац хьуна». 
<p><a href="genesis23che.html" target="_blank"><b>Доладалар (Бытие) 23:7</b></a>  ИбрахӀим, хьала а гӀаьттина, цу мехкан нахана хьалха охьатаьӀира.
<p><a href="genesis23che.html" target="_blank"><b>Доладалар (Бытие) 23:8</b></a>  Цо элира цаьрга: «Нагахь шу билггал сан зуда дӀайолла суна гӀо дан лууш делахь, сан цӀарах ЦӀохьаран кӀантаца Ӏепронаца къамел дейша.
<p><a href="genesis23che.html" target="_blank"><b>Доладалар (Бытие) 23:9</b></a>  Цуьнан латта чекхдоллучохь, шех Махпела олу меттехь йолу хьех эца лаьара суна. Цунах буьззина болу мах а лур бара ас, ткъа латта сайн зуда дӀайолла ас оьцуш хиларан шу тешаш хила а лаьара суна». 
<p><a href="genesis23che.html" target="_blank"><b>Доладалар (Бытие) 23:10</b></a>  Ӏепрон хьетахошна юкъахь хиина Ӏаш вара. ГӀалин кевнна хьалха баьхкинчу массо а нахана юкъара цо жоп делира ИбрахӀимна:
<p><a href="genesis23che.html" target="_blank"><b>Доладалар (Бытие) 23:11</b></a>  «ХӀан-хӀа, эла, хӀокху сайн вежаршна хьалха ас дӀало хьуна и латта а, цу тӀехь йолу хьех а, хьайн зуда цу чохь хьоьга дӀайоллийтархьама». 
<p><a href="genesis23che.html" target="_blank"><b>Доладалар (Бытие) 23:12</b></a>  Кхин цкъа а хьетахошна хьалха охьатаьӀира ИбрахӀим.
<p><a href="genesis23che.html" target="_blank"><b>Доладалар (Бытие) 23:13</b></a>  ТӀаккха, массарна а хезаш, цо Ӏепроне элира: «Оцу лаьттах хьуна буьззина мах бала лаьа суна. Соьгара ахча дӀаэцахьара ахь, тӀаккха сайн зуда дӀаюллур яра ас». 
<p><a href="genesis23che.html" target="_blank"><b>Доладалар (Бытие) 23:14</b></a>  Ӏепрона ИбрахӀимна жоп делира:
<p><a href="genesis23che.html" target="_blank"><b>Доладалар (Бытие) 23:15</b></a>  «ЛадогӀахь соьга, эла: диъ бӀе шекхал дато ахча хьуна а, суна а хӀумма а йоцург ю! Хьайн елларг дӀайоллахь». 
<p><a href="genesis23che.html" target="_blank"><b>Доладалар (Бытие) 23:16</b></a>  Ӏепрона аьллачунна реза а хилла, хьетахошна хьалха лаьттах цӀе тоьхна мах дӀабелира ИбрахӀима. Цо делларг диъ бӀе шекхал дато ахча дара (шекхал совдегаршна юкъахь лелош долчу барамехь дара). 
<p><a href="genesis23che.html" target="_blank"><b>Доладалар (Бытие) 23:17</b></a>  Иштта Ӏепронан латта кхечуьнан дола делира. Мамари олучу меттигна уллохь, Махпелахь дара и латта.
<p><a href="genesis23che.html" target="_blank"><b>Доладалар (Бытие) 23:18</b></a>  ИбрахӀиман дола делира латта а, цу тӀера хьех а, дитташ а. ИбрахӀиман а, Ӏепронан а хиллачу механ тешаш хилира гӀалин кевна хьалха баьхкина массо а хьетахой. 
<p><a href="genesis23che.html" target="_blank"><b>Доладалар (Бытие) 23:19</b></a>  Цул тӀаьхьа ИбрахӀима шен зуда Сарат оцу лаьтта тӀехь йолчу хьеха чохь дӀайоьллира. И меттиг КанаӀан-махкахь йолчу Мамарина (хӀинца Хьеврон) гена йоццуш яра.
<p><a href="genesis23che.html" target="_blank"><b>Доладалар (Бытие) 23:20</b></a>  ИбрахӀима хьетахошкара латта а, цу тӀера хьех а эцна, цунах нах дӀабухку меттиг йира.
<p><a href="genesis24che.html" target="_blank"><b>Доладалар (Бытие) 24:1</b></a>  ИбрахӀим къанвеллера, дуккха а шераш дара цуьнан. Везачу Эло къобалвора иза массо а цуьнан гӀуллакхаш тӀехь.
<p><a href="genesis24che.html" target="_blank"><b>Доладалар (Бытие) 24:2</b></a>  ИбрахӀиман долахь долчунна тӀехь Ӏуналла деш цхьа тешаме ялхо вара. Иза схьа а кхайкхина, ИбрахӀима элира: «Сан кога кӀел куьг а диллий ,
<p><a href="genesis24che.html" target="_blank"><b>Доладалар (Бытие) 24:3</b></a>  стигалан а, Лаьттан а Дела волчу Везачу Элана хьалха суна чӀагӀо е, КанаӀан-махкара цхьа а йоӀ сан кӀанте ялайойтур яц алий. Вай кху халкъана юкъахь Ӏаш ду, амма канаӀанхо ма ялаяйталахь цуьнга.
<p><a href="genesis24che.html" target="_blank"><b>Доладалар (Бытие) 24:4</b></a>  Сан махка, сан гергарчу нахана тӀе а гӀой, цигахь Исхьакхана зуда а лахий, иза а ялош схьавола». 
<p><a href="genesis24che.html" target="_blank"><b>Доладалар (Бытие) 24:5</b></a>  Ялхочо хаьттира цуьнга: «Оцу зудчунна соьца кху махка ян ца лаахь, хьан кӀант хьо схьаваьллачу махка дӀавига везий ас?» 
<p><a href="genesis24che.html" target="_blank"><b>Доладалар (Бытие) 24:6</b></a>  «ХӀан-хӀа! И дан мегар дац! — элира ИбрахӀима. — Ма вига сан кӀант цига.
<p><a href="genesis24che.html" target="_blank"><b>Доладалар (Бытие) 24:7</b></a>  Стигаларчу Дала, Везачу Эло валийна со сайн ден цӀийнера, со винчу махкара кху лаьтта тӀе. ХӀара латта сан доьзалан хир ду аьлла, чӀагӀо йинчу Везачу Эло Шен малик дохуьйтур ду хьуна хьалха даьккхина, хьоьга сан кӀантана цигара йолу зуда харжийта.
<p><a href="genesis24che.html" target="_blank"><b>Доладалар (Бытие) 24:8</b></a>  Нагахь йоӀ хьуна тӀаьхьа схьаян реза ца хилахь, айхьа суна йинчу чӀагӀонах паргӀат ву хьо, амма сан кӀант цига дӀа ма вига». 
<p><a href="genesis24che.html" target="_blank"><b>Доладалар (Бытие) 24:9</b></a>  Ялхочо, шен эла волчу ИбрахӀиман кога кӀел шен куьг а диллина, чӀагӀо йира тӀедиллинарг кхочушдан. 
<p><a href="genesis24che.html" target="_blank"><b>Доладалар (Бытие) 24:10</b></a>  ИбрахӀиман итт эмкал схьа а эцна, дуккха а тайп-тайпана цуьнгара долу деза совгӀаташ а кечдина, Арам-НахӀарайм-махкахь йолчу Нахьир Ӏийначу гӀала вахара ялхо.
<p><a href="genesis24che.html" target="_blank"><b>Доладалар (Бытие) 24:11</b></a>  Суьйранна, зударий хи тӀе боьлхучу хенахь, гӀалина арахьа, шовданан йистехь эмкалш голаш тӀе охьайийшийра цо.
<p><a href="genesis24che.html" target="_blank"><b>Доладалар (Бытие) 24:12</b></a>  «Веза Дела, — аьлла, дийхира ялхочо, — Хьо сан элан ИбрахӀиман Дела ву, цунах къинхетам а бай, таханлерачу дийнахь цуьнан кӀантана зуда каро аьтто бехьа сан!
<p><a href="genesis24che.html" target="_blank"><b>Доладалар (Бытие) 24:13</b></a>  ХӀокху шовданна йистехь лаьтташ ву со. ГӀалара мехкарий богӀу кхуза хи эца.
<p><a href="genesis24che.html" target="_blank"><b>Доладалар (Бытие) 24:14</b></a>  Исхьакхана леринарг муьлха ю хьоьжуш, цхьана билгалоне сатуьйсуш Ӏа со. Ас эр ду йоӀе: „Хьайн кхаба охьаерзаехьа, хи мер дара ас“. Нагахь цо: „Мала ахь, ас хьан эмкалшна а лур ду хи“, — алахь, суна хуур ду, иза цунна леринарг юйла а, Хьо сан элах къинхетам беш вуйла а». 
<p><a href="genesis24che.html" target="_blank"><b>Доладалар (Бытие) 24:15</b></a>  Цуьнан къамел чекх ца даьллера, ИбрахӀиман вешин Нахьиран а, цуьнан зудчун Малкин а кӀентан Бетаалан йоӀ Ребикха, белш тӀе йиллина кхаба а яхьаш, шовданна тӀе еача.
<p><a href="genesis24che.html" target="_blank"><b>Доладалар (Бытие) 24:16</b></a>  Иза, чӀогӀа хаза а йолуш, боьрша стаг шех кхетаза йоӀстаг яра. Шовда долчу чу а йоьссина, шен кхаба хьала а юьзна, юхаеара иза.
<p><a href="genesis24che.html" target="_blank"><b>Доладалар (Бытие) 24:17</b></a>  Цунна тӀе а вахана, ялхочо элира: «Хьайн кхаби чуьра хи малийтахьа соьга», — аьлла. 
<p><a href="genesis24che.html" target="_blank"><b>Доладалар (Бытие) 24:18</b></a>  Ребикхас, цу сохьта шен белша тӀера кхаба охьа а яьккхина, хи малийтира цуьнга: «Мала хьайна», — аьлла.
<p><a href="genesis24che.html" target="_blank"><b>Доладалар (Бытие) 24:19</b></a>  Иза хи мелла ваьлча, йоӀа элира: «Ас тоъал хьан эмкалшна а малор ду хи».
<p><a href="genesis24che.html" target="_blank"><b>Доладалар (Бытие) 24:20</b></a>  Шен кхаби чуьра дерриг а хи эмкалшна дӀа а доьттина, юха, едда яхана, кхин а хи а деана, массо а эмкална хи малийра цо.
<p><a href="genesis24che.html" target="_blank"><b>Доладалар (Бытие) 24:21</b></a>  Ялхо, вист а ца хуьлуш, хьоьжура цуьнга, шен доӀина Везачу Эло жоп а делла, ша арабаьккхина некъ кхочушхиллий хаа лууш. 
<p><a href="genesis24che.html" target="_blank"><b>Доладалар (Бытие) 24:22</b></a>  Эмкалш хи мелла евлча, цо Ребикхина ах шекхал йолу, мерах юллу дашо чӀуг а, куьйгех буллу йозаллина итт шекхал болу дашо ши хӀоз а белира.
<p><a href="genesis24che.html" target="_blank"><b>Доладалар (Бытие) 24:23</b></a>  Юха цо йоӀе хаьттира: «Хьо хьенан ю? Хьан ден хӀусамехь тхуна буьйса яккха меттиг хир ярий?» — аьлла. 
<p><a href="genesis24che.html" target="_blank"><b>Доладалар (Бытие) 24:24</b></a>  «Малкас Нахьирна винчу Бетаалан йоӀ ю со», — аьлла, жоп делира Ребикхас.
<p><a href="genesis24che.html" target="_blank"><b>Доладалар (Бытие) 24:25</b></a>  Юха тӀетуьйхира: «Хьан эмкалшна ча а ду тхоьгахь, шуна буьйса яккха меттиг а хир ю». 
<p><a href="genesis24che.html" target="_blank"><b>Доладалар (Бытие) 24:26</b></a>  Везачу Элана хастам беш, лохха охьатаьӀира ялхо.
<p><a href="genesis24che.html" target="_blank"><b>Доладалар (Бытие) 24:27</b></a>  Цо элира: «Хастам бу Везачу Элана, сан элан ИбрахӀиман Далла, цуьнца тешаме а, дика а волу. Цо валийна со сан элан доьзалера йолчу йоӀана тӀе». 
<p><a href="genesis24che.html" target="_blank"><b>Доладалар (Бытие) 24:28</b></a>  Сихха дӀа а яхана, Ребикхас шен цӀахь болчаьрга дийцира хиллачух лаьцна.
<p><a href="genesis24che.html" target="_blank"><b>Доладалар (Бытие) 24:29-30</b></a>  Ребикхин Лабан цӀе йолуш ваша вара. ЙоьӀан дешнаш а хезна, цуьнан карахь чӀуг а, ши хӀоз а гина, араиккхина, шовда долчу дӀахьаьдира иза. И стаг шен эмкалшна уллохь гӀу йолчохь лаьтташ вара. 
<p><a href="genesis24che.html" target="_blank"><b>Доладалар (Бытие) 24:31</b></a>  Лабана элира: «Марша вогӀийла тхо долчу, Везачу Эло декъалвинарг! Хьо хӀунда лаьтта кхузахь, арахь? Ас хьуна чоь а, хьан эмкалшна меттиг а кечйина». 
<p><a href="genesis24che.html" target="_blank"><b>Доладалар (Бытие) 24:32</b></a>  ИбрахӀиман ялхо цӀа чу велира. Лабана гӀо дира цунна эмкалш дӀаӀалашъеш, царна ча а, баа хӀоъ а белира. Ялхочунна а, цуьнца болчу нахана а когаш била хи а делира цо.
<p><a href="genesis24che.html" target="_blank"><b>Доладалар (Бытие) 24:33</b></a>  Цул тӀаьхьа Лабана царна яа хӀума елира, амма ялхочо ца йиира: «Ас юур яц айса деанарг дӀадийццалц», — аьлла. «Дийцахьа», — элира Лабана. 
<p><a href="genesis24che.html" target="_blank"><b>Доладалар (Бытие) 24:34</b></a>  «Со ИбрахӀиман ялхо ву, — элира ялхочо. —
<p><a href="genesis24che.html" target="_blank"><b>Доладалар (Бытие) 24:35</b></a>  Везачу Эло массо а хӀуманна тӀехь декъалвина ву сан эла, цундела иза хьалдолу стаг а хилла дӀахӀоьттина. Везачу Эло ИбрахӀимна дуккха а жа а, бежанаш а, деши а, дети а, ялхой а, гӀарбашаш а, эмкалш а, варраш а елла.
<p><a href="genesis24che.html" target="_blank"><b>Доладалар (Бытие) 24:36</b></a>  Сан элан зудчо Сарата, ханна йоккха йоллушехь, кӀант вира. Шен долахь мел дерг оцу кӀантана дӀаделла сан эло.
<p><a href="genesis24che.html" target="_blank"><b>Доладалар (Бытие) 24:37</b></a>  Цо соьга чӀагӀо яйтира: „Сан кӀанте канаӀанхо ма ялаяйталахь. Суна ца лаьа цо канаӀанхочун йоӀ яло, вай царна юккъехь Ӏаш делахь а.
<p><a href="genesis24che.html" target="_blank"><b>Доладалар (Бытие) 24:38</b></a>  ЧӀагӀо е суна, сан ден махка, сан доьзална тӀе а вахана, сан кӀантана айхьа зуда хоржур ю алий“. 
<p><a href="genesis24che.html" target="_blank"><b>Доладалар (Бытие) 24:39</b></a>  Ас элира цуьнга: „Цу зудчунна соьца схьаян ца лаа а мега“, — аьлла. 
<p><a href="genesis24che.html" target="_blank"><b>Доладалар (Бытие) 24:40</b></a>  Амма эло соьга элира: „Со Шена хьалха лелачу Везачу Эло Шен малик доуьйтур ду хьан аьтто бан, тӀаккха сан кӀантана сан ден гергарчу нахана юкъара зуда карор ю хьуна.
<p><a href="genesis24che.html" target="_blank"><b>Доладалар (Бытие) 24:41</b></a>  Сан ден гергара нах болчу хьо веача, сан кӀантана зуда яла уьш реза ца хилахь, айхьа йинчу чӀагӀонах паргӀат а хир ву хьо“. 
<p><a href="genesis24che.html" target="_blank"><b>Доладалар (Бытие) 24:42</b></a>  Тахана цу шовданна тӀе а веана, ас элира: „Веза Эла, сан элан ИбрахӀиман Дела, ас арабаьккхина некъ кхочушхилийтахьара Ахь.
<p><a href="genesis24che.html" target="_blank"><b>Доладалар (Бытие) 24:43</b></a>  Со, шовданна улло а хӀоьттина, лаьттар ву. Хи дан йоӀ еача, ас эр ду: ‘Соьга хьайн кхаби чуьра хи малийтахьа’, — аьлла.
<p><a href="genesis24che.html" target="_blank"><b>Доладалар (Бытие) 24:44</b></a>  Соьга: ‘Мала ахь, ас хьан эмкалшна а лур ду хи’, — аьлла, жоп делла йоӀ Везачу Эло сан элан кӀантана хаьржина зуда хилийталахь“. 
<p><a href="genesis24che.html" target="_blank"><b>Доладалар (Бытие) 24:45</b></a>  Со доӀа дина валале шовданна тӀе хи дан еара Ребикха. Цуьнан белша тӀехь кхаба яра. Цо, шовда долчу чу а йоьссина, хи схьаийцира. Ас цуьнга хи дийхира.
<p><a href="genesis24che.html" target="_blank"><b>Доладалар (Бытие) 24:46</b></a>  Сиха, кхаба охьа а яьккхина, цо суна хи делира, юха элира: „Мала ахь, ас хьан эмкалшна а лур ду хи“. Ас хи мелира, цо сан эмкалшна а малийра хи.
<p><a href="genesis24che.html" target="_blank"><b>Доладалар (Бытие) 24:47</b></a>  Ас цуьнга хаьттира: „Хьо хьенан ю?“ Цо жоп делира: „Малкас Нахьирна винчу Бетаалан йоӀ ю со“. ТӀаккха ас цунна мерах чӀуг а оьллира, пхьаьрсаш тӀе ши хӀоз а боьллира.
<p><a href="genesis24che.html" target="_blank"><b>Доладалар (Бытие) 24:48</b></a>  Юха, корта охьа а таӀийна, Везачу Элана, сайн элан ИбрахӀиман Далла, хастам бира ас. Цо нийсачу новкъа кхуза схьавалийна со, сан элан вешин кӀентан йоӀ сан элан кӀантана ялорхьама. 
<p><a href="genesis24che.html" target="_blank"><b>Доладалар (Бытие) 24:49</b></a>  Ткъа хӀинца алийша соьга, сан элах къинхетам а бина, цуьнца нийсо а лелийна, шайн йоӀ схьаяла реза хир дуй шу? Алийша, суна дан дезарг хаийтархьама». 
<p><a href="genesis24che.html" target="_blank"><b>Доладалар (Бытие) 24:50</b></a>  ТӀаккха Лабана а, Бетаала а элира: «Тхуна го и гӀуллакх Везачу Элера хилар, цундела оха хӀун эр ду цунна дуьхьал?
<p><a href="genesis24che.html" target="_blank"><b>Доладалар (Бытие) 24:51</b></a>  ХӀара Ребикха ю хьуна, иза, схьа а эций, дӀайига. Хьан элан кӀанте маре гӀор иза, Везачу Элана лууш ма-хиллара». 
<p><a href="genesis24che.html" target="_blank"><b>Доладалар (Бытие) 24:52</b></a>  И дешнаш хезча, ИбрахӀиман ялхо лаьтта охьакхаччалц Везачу Элана охьатаьӀира.
<p><a href="genesis24che.html" target="_blank"><b>Доладалар (Бытие) 24:53</b></a>  Цо Ребикхина ша деана совгӀаташ: хаза духарш, дашо а, дато а хӀуманаш дӀаелира. Иштта цуьнан нанна а, вешина а совгӀаташ делира.
<p><a href="genesis24che.html" target="_blank"><b>Доладалар (Бытие) 24:54</b></a>  Цул тӀаьхьа ялхо а, цуьнца болу нах а дууш а, молуш а Ӏийна, цигахь буьйса йоккхуш севцира. ШолгӀачу дийнахь Ӏуьйранна хьалххе хьала а гӀевттина, цара элира: «ХӀинца тхайн эла волчу дӀадаха деза тхо». 
<p><a href="genesis24che.html" target="_blank"><b>Доладалар (Бытие) 24:55</b></a>  Ребикхин нанас а, вашас а элира: «Ребикха иттех дийнахь тхоьца йита, тӀаккха дӀагӀор шу». 
<p><a href="genesis24che.html" target="_blank"><b>Доладалар (Бытие) 24:56</b></a>  Амма ялхочо элира: «Со сеца ма вейша. Везачу Элана сан некъ кхочушхила лиъна, сайн эла волчу дӀавахийтийша со». 
<p><a href="genesis24che.html" target="_blank"><b>Доладалар (Бытие) 24:57</b></a>  Цара элира: «Ребикхе схьа а кхайкхина, цунна хӀун лаьа хоттур вай». 
<p><a href="genesis24che.html" target="_blank"><b>Доладалар (Бытие) 24:58</b></a>  Ребикхе, схьа а кхайкхина, хаьттира цара: «Хьуна хӀокху стагаца хӀинцца дӀаяха лаьий?» «ХӀаъ, лаьа», — аьлла, жоп делира цо. 
<p><a href="genesis24che.html" target="_blank"><b>Доладалар (Бытие) 24:59</b></a>  Цара ИбрахӀиман ялхочуьнца а, цуьнан нахаца а дӀаяха пурба делира шайн йишина Ребикхина. Цуьнца цхьаьна иза кхаьбна йолу ялхо а яхара.
<p><a href="genesis24che.html" target="_blank"><b>Доладалар (Бытие) 24:60</b></a>  Ребикха дӀайоьдуш цуьнга элира: «Тхан йиша, эзарнаш а, эзарнаш а адамаш схьадовлийла хьох, хьан тӀаьхьенаша шайн мостагӀийн гӀаланаш схьайохийла!» 
<p><a href="genesis24che.html" target="_blank"><b>Доладалар (Бытие) 24:61</b></a>  Ребикха а, цуьнан ялхой а, эмкалш тӀе а хевшина, ИбрахӀиман ялхочунна тӀаьхьа дӀабахара. Ребикха схьа а эцна, юханехьа новкъавелира ялхо. 
<p><a href="genesis24che.html" target="_blank"><b>Доладалар (Бытие) 24:62</b></a>  Цу хенахь Беар-лахьай-рои цӀе йолчу меттера дӀа а вахана, НегӀабехь Ӏаш вара Исхьакх.
<p><a href="genesis24che.html" target="_blank"><b>Доладалар (Бытие) 24:63</b></a>  Цкъа сарахь, ойла а еш, волавала аравелира Исхьакх. Корта хьалаайича, цунна геннахь йогӀу эмкалш гира.
<p><a href="genesis24che.html" target="_blank"><b>Доладалар (Бытие) 24:64</b></a>  ДӀахьаьжча, Исхьакх а гина, эмкал тӀера чуиккхира Ребикха.
<p><a href="genesis24che.html" target="_blank"><b>Доладалар (Бытие) 24:65</b></a>  Цо ялхочуьнга хаьттира: «Аренгахула вайна дуьхьалвогӀу жима стаг мила ву?» «Иза сан элан кӀант ву», — жоп делира ялхочо. Ребикхас, шен кортали схьа а эцна, юьхь къайлаяьккхира. 
<p><a href="genesis24che.html" target="_blank"><b>Доладалар (Бытие) 24:66</b></a>  Ялхочо дерриге а ша диначух лаьцна Исхьакхана дийцира.
<p><a href="genesis24che.html" target="_blank"><b>Доладалар (Бытие) 24:67</b></a>  Исхьакха шен ненан четар кӀел дӀайигира Ребикха. Цунах Исхьакхан зуда хилира. Исхьакхана иза чӀогӀа езаелира, шен еллачу ненах болу сингаттам а байбелира цунна.
<p><a href="genesis25che.html" target="_blank"><b>Доладалар (Бытие) 25:1</b></a>  ИбрахӀима шолгӀа а зуда ялийра. Цу зудчун цӀе Къитурат яра.
<p><a href="genesis25che.html" target="_blank"><b>Доладалар (Бытие) 25:2</b></a>  Къитурата винера Зимран а, Якхешан а, Медан а, Мадани а, Ишбакх а, Шуахь а.
<p><a href="genesis25che.html" target="_blank"><b>Доладалар (Бытие) 25:3</b></a>  Якхешан Шебин а, Дадданан а да вара. Дадданах схьабевллера ашурхой а, летушхой а, леумхой а.
<p><a href="genesis25che.html" target="_blank"><b>Доладалар (Бытие) 25:4</b></a>  Ӏейпа, Ӏайпар, Хьанах, АвидаӀ, ЭлдаӀа цӀераш а йолуш, кӀентий бара Маданин. И берриге а кӀентий ИбрахӀимах а, Къитуратах а схьабевлла бара. 
<p><a href="genesis25che.html" target="_blank"><b>Доладалар (Бытие) 25:5</b></a>  Шен долахь дерг дерриге а ИбрахӀима Исхьакхана дитира.
<p><a href="genesis25che.html" target="_blank"><b>Доладалар (Бытие) 25:6</b></a>  Ткъа шен гӀарбашаша бинчу кӀенташна совгӀаташ а делла, Исхьакхах уьш дӀа а къастийна, малхбалехьа дӀахьовсийра ИбрахӀима. 
<p><a href="genesis25che.html" target="_blank"><b>Доладалар (Бытие) 25:7</b></a>  ИбрахӀим бӀе кхузткъе пхийтта шарахь вехира.
<p><a href="genesis25che.html" target="_blank"><b>Доладалар (Бытие) 25:8</b></a>  Эххар а иза кхелхира. Дуьнен чохь дуккха а хан яьккхина, дика а ваьхна, кхелхинчул тӀаьхьа шен дайх дӀакхийтира иза.
<p><a href="genesis25che.html" target="_blank"><b>Доладалар (Бытие) 25:9</b></a>  КӀенташа Исхьакха а, ИсмаьӀала а Мамари олучу меттигна уллохь, Махпела цӀе йолчу хьеха чохь, ЦӀохьаран кӀентан, хьетахо волчу Ӏепронан, лаьтта тӀехь дӀавоьллира иза.
<p><a href="genesis25che.html" target="_blank"><b>Доладалар (Бытие) 25:10</b></a>  ИбрахӀима хьетахошкара эцна латта а, хьех а яра иза. Шен зудчунна Саратна уллохь дӀавоьллира ИбрахӀим.
<p><a href="genesis25che.html" target="_blank"><b>Доладалар (Бытие) 25:11</b></a>  ИбрахӀим кхелхинчул тӀаьхьа Дала Исхьакх декъалвира. Беар-лахьай-рои цӀе йолчу меттехь Ӏаш вара Исхьакх. 
<p><a href="genesis25che.html" target="_blank"><b>Доладалар (Бытие) 25:12</b></a>  Саратан ялхочо, мисархочо ХӀажара ИбрахӀимна винчу кӀентан ИсмаьӀалан тӀаьхье хӀара ю.
<p><a href="genesis25che.html" target="_blank"><b>Доладалар (Бытие) 25:13</b></a>  Иштта ю церан цӀераш: дуьххьара винарг Набуяти, цул тӀаьхьа Къедар, Адбаал, Мибасам,
<p><a href="genesis25che.html" target="_blank"><b>Доладалар (Бытие) 25:14</b></a>  МишмаӀ, Дума, Маси,
<p><a href="genesis25che.html" target="_blank"><b>Доладалар (Бытие) 25:15</b></a>  Хьадид, Тейма, Етар, Напуши, Къедима.
<p><a href="genesis25che.html" target="_blank"><b>Доладалар (Бытие) 25:16</b></a>  Уьш ИсмаьӀалан кӀентийн цӀераш ю. Шийтта тайпанан баьччанийн а, уьш баьхначу меттигийн а цӀераш а ю уьш.
<p><a href="genesis25che.html" target="_blank"><b>Доладалар (Бытие) 25:17</b></a>  Цхьа бӀе ткъе вуьрхӀитта шарахь а ваьхна, кхелхина ИсмаьӀал шен дайх дӀакхийтира.
<p><a href="genesis25che.html" target="_blank"><b>Доладалар (Бытие) 25:18</b></a>  Цуьнан тӀаьхьенаш Хьавил-лаьтта тӀера Шур-гӀалина тӀекхаччалц ехаш яра. Мисар-мехкан дозанца йолу Шур-гӀала Ашур-махка боьдучу новкъахь лаьттара. Шайн вежаршца бертахь а боцуш, бехаш бара уьш. 
<p><a href="genesis25che.html" target="_blank"><b>Доладалар (Бытие) 25:19</b></a>  ХӀара ду Исхьакхан тӀаьхьенах хилларг. ИбрахӀиман кӀант вара Исхьакх.
<p><a href="genesis25che.html" target="_blank"><b>Доладалар (Бытие) 25:20</b></a>  Исхьакхан шовзткъа шо кхаьчча, цо Падан-Арама цӀе йолчу меттера Ребикха ялийра. Иза арамхо волчу Бетаалан йоӀ а, арамхочун Лабанан йиша а яра.
<p><a href="genesis25che.html" target="_blank"><b>Доладалар (Бытие) 25:21</b></a>  Исхьакхан зуда бер ца хуьлуш яра. Амма Исхьакха Везачу Эле шен зудчух лаьцна дехча, Везачу Эло цуьнан доӀина жоп а делла, Ребикха доьзалхочух хилира.
<p><a href="genesis25che.html" target="_blank"><b>Доладалар (Бытие) 25:22</b></a>  Цуьнан кийрара бераш кест-кеста тохалора. Везачу Эле, доӀа а дина, хаьттира Ребикхас: «ХӀара хӀун ду соьца хуьлуш дерг?» — аьлла. 
<p><a href="genesis25che.html" target="_blank"><b>Доладалар (Бытие) 25:23</b></a>  Везачу Эло жоп делира цунна: «Ши тукхам ду хьан кийрахь, ши халкъ схьадер ду хьох, амма и шиъ декъалур ду. Цхьаъ вукхул онда хир ду, воккхаха верг жимаха волчунна гӀуллакх деш хир ву».  
<p><a href="genesis25che.html" target="_blank"><b>Доладалар (Бытие) 25:24</b></a>  Хан тӀекхаьчча, Ребикхас шала ши кӀант вира.
<p><a href="genesis25che.html" target="_blank"><b>Доладалар (Бытие) 25:25</b></a>  Дуьххьарлераниг цӀиэн вара, дерриг а дегӀа тӀехь чоьш а долуш. Цуьнан цӀе Ӏесав тиллира (иза «чоьшдерг» бохучух тера ду).
<p><a href="genesis25che.html" target="_blank"><b>Доладалар (Бытие) 25:26</b></a>  ШолгӀаниг дуьнен чу волуш, Ӏесаван кӀажа а лаьцна схьавелира. Цундела цуьнан цӀе Якъуб тиллира (и ду «КӀажалоцург» бохург). И шиъ винчу хенахь Исхьакхан кхузткъа шо дара. 
<p><a href="genesis25che.html" target="_blank"><b>Доладалар (Бытие) 25:27</b></a>  КӀентий баккхий хилира. Говза таллархо волчу Ӏесаван аренашкахь хан йоккхуш самукъадолура. Якъуб тийна, таьӀна стаг вара, дукхаха йолу хан шен четара кӀелахь йоккхура цо.
<p><a href="genesis25che.html" target="_blank"><b>Доладалар (Бытие) 25:28</b></a>  Исхьакхана Ӏесав дукха везара, хӀунда аьлча Ӏесава дахьаш долу экханан жижиг тайнера цунна. Ткъа Ребикхина Якъуб дукхавезара.
<p><a href="genesis25che.html" target="_blank"><b>Доладалар (Бытие) 25:29</b></a>  Цкъа кӀадвелла, мацалла гӀора а доцуш, талла ваханчуьра цӀа веара Ӏесав. Якъуб цу хенахь кхоьш кхехкош вара.
<p><a href="genesis25che.html" target="_blank"><b>Доладалар (Бытие) 25:30</b></a>  Ӏесава элира Якъубе: «Со мацалла гӀелвелла ву, и цӀен кхоьш лохьа суна». (Цундела аьлла Ӏесавах «Эдом», ткъа иза «цӀениг» бохург ду.) 
<p><a href="genesis25che.html" target="_blank"><b>Доладалар (Бытие) 25:31</b></a>  Амма Якъуба элира: «Делахь, суна дуьххьара дуьнен чу ваьллачун бакъо схьало». 
<p><a href="genesis25che.html" target="_blank"><b>Доладалар (Бытие) 25:32</b></a>  «Со мацалла леш ву, нагахь со лахь, ас хӀун до сайн хьалха дуьнен чу ваьллачун бакъонах?», — элира Ӏесава. 
<p><a href="genesis25che.html" target="_blank"><b>Доладалар (Бытие) 25:33</b></a>  Якъуба элира: «Цкъа хьалха дуй баа». Якъубана дуй а биъна, шен хьалха дуьнен чу ваьллачун бакъо йоьхкира Ӏесава.
<p><a href="genesis25che.html" target="_blank"><b>Доладалар (Бытие) 25:34</b></a>  ТӀаккха Якъуба Ӏесавана кхоьх йина яа хӀума а, бепиг а делира. Ӏесав, яа а йиъна, мала а мелла, дӀавахара. Иштта атта шен хьалха дуьнен чу ваьллачун бакъо дӀаелира цо.
<p><a href="genesis26che.html" target="_blank"><b>Доладалар (Бытие) 26:1</b></a>  ИбрахӀим дийна волчу хенахь хилларг санна, мацалла хӀоьттира цу махкахь. Исхьакх ГӀарар-гӀала пӀелаштамхойн паччахьна Абу-Маликана тӀе вахара. 
<p><a href="genesis26che.html" target="_blank"><b>Доладалар (Бытие) 26:2</b></a>  Везачу Эло элира Исхьакхе: «Мисар-махка ма гӀо, Ас хьайга Ӏе аьллачу лаьтта тӀехь Ӏе.
<p><a href="genesis26che.html" target="_blank"><b>Доладалар (Бытие) 26:3</b></a>  Цу лаьтта тӀехь Ӏе, Со хьоьца хир ву, Ас хьо декъалвийр ву. Хьуна а, хьан тӀаьхьенна а дӀалур ду Ас дерриге а хӀара латтанаш. Хьан дена ИбрахӀимна Айса йина чӀагӀо кхочуш а йийр ю.
<p><a href="genesis26che.html" target="_blank"><b>Доладалар (Бытие) 26:4</b></a>  Хьан тӀаьхье дебор ю Ас, стигалара седарчий санна. Хьуна а, хьан тӀаьхьенна а дӀалур ду Ас дерриге а хӀара латтанаш. Хьан тӀаьхьенехула дуьнен чуьра массо а халкъаш декъала хир ду.
<p><a href="genesis26che.html" target="_blank"><b>Доладалар (Бытие) 26:5</b></a>  Ас иза дийр ду хьан ден ИбрахӀиман дуьхьа, хӀунда аьлча иза вара Ас аьлларг деш а, Сан хьехамаш а, весеташ а, омранаш а кхочушдеш а». 
<p><a href="genesis26che.html" target="_blank"><b>Доладалар (Бытие) 26:6</b></a>  Исхьакх ГӀарар-гӀалахь ваха хиира.
<p><a href="genesis26che.html" target="_blank"><b>Доладалар (Бытие) 26:7</b></a>  Цуьнан зуда Ребикха хаза яра. Цигара божарий цунах лаьцна Исхьакхе хетта буьйлабелча, цо элира: «Иза сан йиша ю». Ребикха шайна йитархьама цара ша верна кхоьрура Исхьакх.
<p><a href="genesis26che.html" target="_blank"><b>Доладалар (Бытие) 26:8</b></a>  Дуккха а хан яьллера Исхьакх цигахь Ӏаш волу. Цкъа корехула чухьаьжначу Абу-Маликана гира Исхьакха шен зуда Ребикха хьоьстуш. 
<p><a href="genesis26che.html" target="_blank"><b>Доладалар (Бытие) 26:9</b></a>  Исхьакх тӀе а кхайкхина, Абу-Малика элира: «Иза хьан зуда ю, тхоьга йиша ю хӀунда аьлла ахь?» Исхьакха жоп делира: «Со кхоьрура цуьнан дуьхьа ахь со верна». 
<p><a href="genesis26che.html" target="_blank"><b>Доладалар (Бытие) 26:10</b></a>  «И хӀун ду ахь тхуна динарг? — хаьттира Абу-Малика. — Масала, тхох цхьаъ хьан зудчух кхеттехь, тхо бехке хуьлуьйтур ма дара ахь».
<p><a href="genesis26che.html" target="_blank"><b>Доладалар (Бытие) 26:11</b></a>  Абу-Малика шен халкъе омра дира: «ХӀокху стагах а, кхуьнан зудчух а куьг Ӏоьттинарг къинхетам боцуш вуьйр ву», — аьлла. 
<p><a href="genesis26che.html" target="_blank"><b>Доладалар (Бытие) 26:12</b></a>  Исхьакха, цу лаьтта тӀехь къа а хьегна, дӀадийначул бӀозза сов ялта гулдира цу шарахь, хӀунда аьлча Везачу Эло декъалвина вара иза.
<p><a href="genesis26che.html" target="_blank"><b>Доладалар (Бытие) 26:13</b></a>  Цуьнан дуккха а хьал вовшахкхийтира. Бахам тӀаьхь-тӀаьхьа алсамболуш, иза чӀогӀа вехаш стаг хилира.
<p><a href="genesis26che.html" target="_blank"><b>Доладалар (Бытие) 26:14</b></a>  Цуьнан дуккха а даьхни а, ялхой а бара, цундела пӀелаштамхой хьоьгура цунах.
<p><a href="genesis26che.html" target="_blank"><b>Доладалар (Бытие) 26:15</b></a>  Хьалха ИбрахӀима шен ялхошца яьхна ерриг а гӀунаш, тӀе латта а хьоькхуш, дӀаюкъура цара. 
<p><a href="genesis26che.html" target="_blank"><b>Доладалар (Бытие) 26:16</b></a>  Абу-Малика элира Исхьакхе: «Тхо долчуьра дӀагӀо, хӀунда аьлча тхол дуккха а нуьцкъала хилла дӀахӀоьттина хьо».
<p><a href="genesis26che.html" target="_blank"><b>Доладалар (Бытие) 26:17</b></a>  Цигара дӀа а вахана, ГӀарар-гӀала лаьттачу тогӀи чохь шен четарш а хӀиттийна, ваха хиира Исхьакх.
<p><a href="genesis26che.html" target="_blank"><b>Доладалар (Бытие) 26:18</b></a>  Дуккха а шераш хьалха ИбрахӀима алссам гӀунаш яьхнера, амма иза веллачул тӀаьхьа пӀелаштамхоша дӀаюькънера уьш, тӀе латта а тесна. Исхьакха, уьш схьа а яьстина, шен дас хьалха яьхна цӀераш техкира царна.
<p><a href="genesis26che.html" target="_blank"><b>Доладалар (Бытие) 26:19</b></a>  Исхьакхан ялхоша тогӀи чохь а яьккхира гӀу, цу чуьра арадолуш жима татол дара.
<p><a href="genesis26che.html" target="_blank"><b>Доладалар (Бытие) 26:20</b></a>  Амма ГӀарар-арахь даьхни дажочу Ӏуша Исхьакхан ялхошца къевсира: «ХӀара хи тхан ду», — аьлла. Цундела Исхьакха Ӏейсекх (иза «къовсар» бохург ду) аьлла, цӀе тиллира цу гӀунах, хӀунда аьлча цара къийсинера цу меттехь.
<p><a href="genesis26che.html" target="_blank"><b>Доладалар (Бытие) 26:21</b></a>  Цул тӀаьхьа Исхьакхан ялхоша кхин цхьа гӀу яьккхира, амма оццу Ӏуша цунна тӀехула а къовсам баьккхира. ТӀаккха Исхьакха цу гӀунан цӀе Ситна (иза «мостагӀалла» бохург ду) тиллира.
<p><a href="genesis26che.html" target="_blank"><b>Доладалар (Бытие) 26:22</b></a>  Цигара дӀа а вахана, кхин цхьа гӀу яьккхира Исхьакха. Иза къуьйсуш цхьа а вацара, цундела Рехьабат (иза «паргӀат» бохург ду) аьлла, цӀе тиллира цунна Исхьакха. Цо элира: «Эххар а Везачу Эло вайна меттиган паргӀато елла, цундела вай цу лаьтта тӀехь дебар ду». 
<p><a href="genesis26che.html" target="_blank"><b>Доладалар (Бытие) 26:23</b></a>  ТӀаккха цигара а Беар-ШабаӀе дӀавахара Исхьакх.
<p><a href="genesis26che.html" target="_blank"><b>Доладалар (Бытие) 26:24</b></a>  Цу буссехь дуьхьал хӀоьттинчу Везачу Эло цуьнга элира: «Со хьан ден ИбрахӀиман Дела ву. Цхьана а хӀуманах ма кхера, хӀунда аьлча Со хьоьца ву. Ас хьо декъалвийр ву, хьо дебош, хьан тӀаьхье дукха хуьлуьйтур ю. Сайн ялхочун ИбрахӀиман дуьхьа дийр ду Ас иза». 
<p><a href="genesis26che.html" target="_blank"><b>Доладалар (Бытие) 26:25</b></a>  Цигахь сагӀа доккху меттиг а кечйина, Везачу Эле кхайкхира Исхьакх. Шен четарш хӀиттийра цо цигахь, ткъа цуьнан ялхоша гӀу яьккхира. 
<p><a href="genesis26che.html" target="_blank"><b>Доладалар (Бытие) 26:26</b></a>  ТӀаккха Исхьакх волчу ГӀарар-гӀалара Абу-Малик веара, шеца шен хьехамча Ахьузат а, тӀеман хьаькам Пихал а валош.
<p><a href="genesis26che.html" target="_blank"><b>Доладалар (Бытие) 26:27</b></a>  «Шу хӀунда даьхкина? — аьлла, хаьттира Исхьакха. — Хьалха-м мостагӀалла ма дара шун соьца, со шайн махкара ара ма ваьккхира аша?» 
<p><a href="genesis26che.html" target="_blank"><b>Доладалар (Бытие) 26:28</b></a>  «ХӀинца тхуна билггала го Веза Эла хьоьца хилар, — элира цара. — Тхуна хьоьца бартбан лаьа. Ахь тхуна дуй баа беза,
<p><a href="genesis26che.html" target="_blank"><b>Доладалар (Бытие) 26:29</b></a>  тхуна вон болх бийр бац аьлла, хӀунда аьлча оха хьуна а ца дира цхьа а вониг. Оха хьо маьрша дӀахийцира. ХӀинца тхуна го Везачу Эло хьо декъалвина хилар». 
<p><a href="genesis26che.html" target="_blank"><b>Доладалар (Бытие) 26:30</b></a>  Исхьакха той а хӀоттийна, массара а яа а йиира, мала а мелира.
<p><a href="genesis26che.html" target="_blank"><b>Доладалар (Бытие) 26:31</b></a>  Ткъа Ӏуьйранна хьалххе цара вовшашна дуй биира, цул тӀаьхьа Исхьакха хьеший новкъа бехира. Уьш и волчуьра маьрша дӀабахара. 
<p><a href="genesis26che.html" target="_blank"><b>Доладалар (Бытие) 26:32</b></a>  Цу дийнахь схьабаьхкинчу ялхоша Исхьакхе элира, шаьш яьккхинчу гӀуна чохь хи карийна шайна аьлла.
<p><a href="genesis26che.html" target="_blank"><b>Доладалар (Бытие) 26:33</b></a>  Исхьакха цу гӀунан цӀе ШабаӀ (иза «дуй» бохург ду) тиллира, ткъа гӀалех хӀинца а олу Беар-ШабаӀ. 
<p><a href="genesis26che.html" target="_blank"><b>Доладалар (Бытие) 26:34</b></a>  Шен шовзткъа шо кхаьчча, Ӏесава хьетахойн ши зуда ялийра: Беарин йоӀ ЯхӀудит а, Эйлонан йоӀ Басамат а.
<p><a href="genesis26che.html" target="_blank"><b>Доладалар (Бытие) 26:35</b></a>  Цу захалонаша Исхьакхан а, Ребикхин а дегнаш тӀехь сингаттам латтабора.
<p><a href="genesis27che.html" target="_blank"><b>Доладалар (Бытие) 27:1</b></a>  Исхьакх къанвеллера, цуьнан бӀаьрса дикка телхинера. Цкъа шен воккхаха волу кӀант Ӏесав схьа а кхайкхина, цо элира: «КӀант!» «ХӀун боху ахь?» — жоп делира Ӏесава. 
<p><a href="genesis27che.html" target="_blank"><b>Доладалар (Бытие) 27:2</b></a>  Исхьакха элира: «Со къена ву, кестта вала мега.
<p><a href="genesis27che.html" target="_blank"><b>Доладалар (Бытие) 27:3</b></a>  Хьайн секхаӀад а, пхерчий а схьа а эций, ара а валий, суна экхан жижиг да.
<p><a href="genesis27che.html" target="_blank"><b>Доладалар (Бытие) 27:4</b></a>  Суна дукхаеза яа хӀума а кечъяй, соьга яийта, тӀаккха ас декъалвийр ву хьо, со валале». 
<p><a href="genesis27che.html" target="_blank"><b>Доладалар (Бытие) 27:5</b></a>  Ребикхина хезира Исхьакха шен кӀанте Ӏесаве дина къамел. Ӏесав талла вахара.
<p><a href="genesis27che.html" target="_blank"><b>Доладалар (Бытие) 27:6</b></a>  Ребикхас элира шен кӀанте Якъубе: «Суна хезира, хьан дас Ӏесаве къамел деш.
<p><a href="genesis27che.html" target="_blank"><b>Доладалар (Бытие) 27:7</b></a>  Цо элира цуьнга: „Экхан жижиг а дай, суна яа хӀума кечъе, иза йиинчул тӀаьхьа Везачу Элана хьалха ас декъалвийр ву хьо, со валале“.
<p><a href="genesis27che.html" target="_blank"><b>Доладалар (Бытие) 27:8</b></a>  ХӀинца, сан кӀант, ла а догӀий, ас бохург де:
<p><a href="genesis27che.html" target="_blank"><b>Доладалар (Бытие) 27:9</b></a>  вай гезарий лелочу метте а гӀой, ши буьхьиг я суна. Ас хьан дена хазахеташ йолу яа хӀума кечйийр ю.
<p><a href="genesis27che.html" target="_blank"><b>Доладалар (Бытие) 27:10</b></a>  Ахь иза хьайн дена дӀахьур ю, тӀаккха цо хьо декъалвийр ву, ша валале». 
<p><a href="genesis27che.html" target="_blank"><b>Доладалар (Бытие) 27:11</b></a>  Амма Якъуба элира Ребикхе: «Сан ваша Ӏесав дегӀа тӀехь чо болуш ву, ткъа со вац.
<p><a href="genesis27che.html" target="_blank"><b>Доладалар (Бытие) 27:12</b></a>  Нагахь дас сох куьг Ӏоттахь, цунна хуур ду со Ӏесав воций, тӀаккха декъалваран меттана аса сайна неӀалт кхайкхадойтур ду иза леван гӀортарна». 
<p><a href="genesis27che.html" target="_blank"><b>Доладалар (Бытие) 27:13</b></a>  Ребикхас цуьнга элира: «Нагахь иштта хилахь, ас неӀалт сайна тӀеоьцур ду. Ас хьайга ма-бохху де, вало, схьая буьхьигаш». 
<p><a href="genesis27che.html" target="_blank"><b>Доладалар (Бытие) 27:14</b></a>  Якъуба, вахана, ши буьхьиг еара шен нанна, ткъа Ребикхас, Исхьакхана езаш ма-хиллара, яа хӀума кечйира.
<p><a href="genesis27che.html" target="_blank"><b>Доладалар (Бытие) 27:15</b></a>  Шен воккхаха волчу кӀанта Ӏесава лелош долу, цӀа чохь долчух тоьлла долу духар, схьа а эцна, жимаха волчу Якъубе тӀедохийтира нанас.
<p><a href="genesis27che.html" target="_blank"><b>Доладалар (Бытие) 27:16</b></a>  Юха буьхьигийн кхекхий Якъубан куьйгех а, логах а дӀахьарчийра цо.
<p><a href="genesis27che.html" target="_blank"><b>Доладалар (Бытие) 27:17</b></a>  Цул тӀаьхьа ша кечйина яа хӀума а, бепиг а Якъубе дӀаделира цо. 
<p><a href="genesis27che.html" target="_blank"><b>Доладалар (Бытие) 27:18</b></a>  Да волчу а вахана, Якъуба элира: «Дада». Дас хаьттира: «Хьо Ӏесав вуй?» 
<p><a href="genesis27che.html" target="_blank"><b>Доладалар (Бытие) 27:19</b></a>  «Ву со Ӏесав, хьан дуьххьарлераниг, — жоп делира Якъуба. — Ахь ма-аллара, дерриг а кхочушди ас. Хьала а гӀаттий, хьайна ас дийначу экхан жижиг даахьа, цул тӀаьхьа со декъал а вехьа». 
<p><a href="genesis27che.html" target="_blank"><b>Доладалар (Бытие) 27:20</b></a>  Амма Исхьакха хаьттира кӀанте: «Акхаро ма сиха карий хьуна?» Якъуба жоп делира: «Везачу Эло, хьан Дала, гӀо дира суна иза каро». 
<p><a href="genesis27che.html" target="_blank"><b>Доладалар (Бытие) 27:21</b></a>  ТӀаккха Исхьакха элира Якъубе: «Схьавола суна тӀе, ас куьг Ӏуттур ду хьох, сан кӀант, хьо Ӏесав вуй хьажа».
<p><a href="genesis27che.html" target="_blank"><b>Доладалар (Бытие) 27:22</b></a>  Якъуб цунна тӀевахара, вукхо, цунах куьйгаш а хьаькхна, элира: «Якъубан санна, аз ду хьан, амма куьйгаш тӀехь, Ӏесаван санна, чоьш ду».
<p><a href="genesis27che.html" target="_blank"><b>Доладалар (Бытие) 27:23</b></a>  Исхьакхана Якъуб ца вевзира, хӀунда аьлча цуьнан куьйгаш, Ӏесаван санна, тӀехь чоьш долуш дара. Цо Якъуб декъалвира.
<p><a href="genesis27che.html" target="_blank"><b>Доладалар (Бытие) 27:24</b></a>  Юха цо хаьттира: «Сан кӀант Ӏесав вуй хьо?» «Ву», — аьлла, жоп делира Якъуба. 
<p><a href="genesis27che.html" target="_blank"><b>Доладалар (Бытие) 27:25</b></a>  ТӀаккха Исхьакха элира: «Суна экхан жижиг да, иза диинчул тӀаьхьа ас декъалвийр ву хьо». Якъуба цунна яа хӀума а, чагӀар а делира. Исхьакха хӀума а йиира, чагӀар а мелира. 
<p><a href="genesis27che.html" target="_blank"><b>Доладалар (Бытие) 27:26</b></a>  Исхьакха элира Якъубе: «КӀант, схьа тӀе а волий, барт баккха суна». 
<p><a href="genesis27che.html" target="_blank"><b>Доладалар (Бытие) 27:27</b></a>  Якъуба, тӀе а веана, барт баьккхира дена. Ӏесаван бедарийн хьожа а кхетта, Исхьакха декъалвира иза: «Везачу Эло декъалйинчу аренийн хьожа санна ю сан кӀантах йогӀу хьожа. 
<p><a href="genesis27che.html" target="_blank"><b>Доладалар (Бытие) 27:28</b></a>  Везачу Эло кхачам боллуш догӀанаш дохкуьйтийла хьан латта токхе хилийта, хьуна алссам ялта а, керла чагӀар а хилийта. 
<p><a href="genesis27che.html" target="_blank"><b>Доладалар (Бытие) 27:29</b></a>  Хьуна гӀуллакх деш къаьмнаш хуьлийла, хьуна муьтӀахь халкъаш хуьлийла! Хьо хьайн вежаршна тӀехь олалла деш хир ву, уьш хьуна хьалха охьатаьӀна хир бу. Хьуна неӀалт кхайкхош верг неӀалт хилла хир ву, хьо декъалвеш верг декъала хир ву».  
<p><a href="genesis27che.html" target="_blank"><b>Доладалар (Бытие) 27:30</b></a>  Исхьакха декъал а вина, Якъуб дӀавахана дукха хан ялале талла ваханчуьра цӀа веара Ӏесав.
<p><a href="genesis27che.html" target="_blank"><b>Доладалар (Бытие) 27:31</b></a>  Шен дена дукхаезаш йолу яа хӀума а кечйина, схьавеанчу Ӏесава элира: «Дада, хӀара со ву, хьан кӀант. Хьала а гӀаттий, айса хьайна дийначу экхан жижиг даа, цул тӀаьхьа со декъалвийр ву ахь». 
<p><a href="genesis27che.html" target="_blank"><b>Доладалар (Бытие) 27:32</b></a>  Амма Исхьакха хаьттира: «Хьо мила ву?» «Со хьан дуьххьарлера кӀант, Ӏесав ву», — аьлла, жоп делира Ӏесава. 
<p><a href="genesis27che.html" target="_blank"><b>Доладалар (Бытие) 27:33</b></a>  Синтем байначу Исхьакха хаьттира: «Ткъа мила вара, хьо вале, яа хӀума а кечйина, иза яхьаш веанарг? Ас, хӀума а йиъна, декъалвира иза, хӀинца иза декъалвина ву». 
<p><a href="genesis27che.html" target="_blank"><b>Доладалар (Бытие) 27:34</b></a>  Ден дешнаш хезна, оьгӀаз а вахана, гӀаддайначу Ӏесаван мохь белира: «ТӀаккха со а вехьа декъал, дада!» 
<p><a href="genesis27che.html" target="_blank"><b>Доладалар (Бытие) 27:35</b></a>  «Хьан вашас леви со, ван а веана, хьуна догӀу декъалвар дӀа а эцна!» — элира Исхьакха.
<p><a href="genesis27che.html" target="_blank"><b>Доладалар (Бытие) 27:36</b></a>  «Лаа ма ца олу цунах Якъуб (и ду „левеш верг“ бохучух тера)! — элира Ӏесава. — Цо шозза леви со: цкъа соьгара дуьххьара дуьнен чу ваьллачун бакъо дӀаийци, ткъа хӀинца декъалвар а дӀадаьккхи». Юха дега хаьттира Ӏесава: «Суна цхьа а тайпа декъалвар дитиний ахь?» 
<p><a href="genesis27che.html" target="_blank"><b>Доладалар (Бытие) 27:37</b></a>  «Дукха тӀаьхьа ду, — жоп делира Исхьакха. — Ас Якъубана хьуна тӀехь олалла дӀаделла. Ас аьлла цуьнга, массо а цуьнан вежарий цуьнан ялхой хир бу. Ас декъалдира цуьнан ялта а, чагӀар а. Сан кӀант, хьуна дала хӀумма а дац сан!» 
<p><a href="genesis27che.html" target="_blank"><b>Доладалар (Бытие) 27:38</b></a>  Амма, велха а воьлхуш, дега дехарш дора Ӏесава: «Дада, цхьаъ бен дац хьан декъалвар? Со а вехьа декъал, дада!» 
<p><a href="genesis27che.html" target="_blank"><b>Доладалар (Бытие) 27:39</b></a>  ТӀаккха элира цуьнга Исхьакха: «Токхе лаьтта тӀехь вехар вац хьо, тоъал догӀанаш а хир дац хьуна, 
<p><a href="genesis27che.html" target="_blank"><b>Доладалар (Бытие) 27:40</b></a>  хьайн дахарехьа тур а буйнахь къийса дезар ду хьан. Хьайн вешин ялхо хир ву хьо, амма цунна дуьхьал а гӀаьттина, цуьнан олаллин кӀелхьара вер ву хьо».  
<p><a href="genesis27che.html" target="_blank"><b>Доладалар (Бытие) 27:41</b></a>  Ӏесавана ца вийзира Якъуб, шен метта иза дас декъалвина хиларна. Цо сацам бира: «Сан да кестта лийр ву, тхо доьлхуш а, холчохь а хир ду, ткъа цул тӀаьхьа ас сайн ваша Якъуб вуьйр ву». 
<p><a href="genesis27che.html" target="_blank"><b>Доладалар (Бытие) 27:42</b></a>  Якъуб вер Ӏесавана дагадеана хилар Ребикхе хаийтира. Цо, Якъубе схьа а кхайкхина, элира: «Хьан ваша Ӏесав ву хьо вен дагадеана.
<p><a href="genesis27che.html" target="_blank"><b>Доладалар (Бытие) 27:43</b></a>  Сан кӀант, ахь ас ма-бохху дан деза: сан ваша Лабан ву ХӀаран-гӀалахь Ӏаш, сиха иза волчу дӀагӀо.
<p><a href="genesis27che.html" target="_blank"><b>Доладалар (Бытие) 27:44</b></a>  Цигахь Ӏе цкъачунна, хьайн ваша оьгӀазваханчуьра ваставаллалц.
<p><a href="genesis27che.html" target="_blank"><b>Доладалар (Бытие) 27:45</b></a>  Хьан вешина ахь цунна динарг дицделча, ас хьуна тӀаьхьа ялхо воуьйтур ву. Со хӀунда йолуш ю цхьана дийнахь шу шиннех а?» 
<p><a href="genesis27che.html" target="_blank"><b>Доладалар (Бытие) 27:46</b></a>  Ребикхас элира Исхьакхе: «Дуьне ца го суна и хьетахойн зударий бахьана долуш, нагахь Якъуба а кху махкара хьетахойх зуда ялаяхь, сан ялан бен ца деза!»
<p><a href="genesis28che.html" target="_blank"><b>Доладалар (Бытие) 28:1</b></a>  Якъуб шена тӀе а кхайкхина, иза декъалвинчул тӀаьхьа цунна тӀедожийра Исхьакха: «КанаӀанхойн зуда хьайна ма ялаелахь.
<p><a href="genesis28che.html" target="_blank"><b>Доладалар (Бытие) 28:2</b></a>  Кхузара дӀа а гӀой, Падан-Арам олучу метте гӀо, хьайн ненада Бетаал ваьхначу цӀийне. Цигахь Ӏаш хьан ненан ваша Лабан ву. Цуьнан цхьа йоӀ ялае.
<p><a href="genesis28che.html" target="_blank"><b>Доладалар (Бытие) 28:3</b></a>  Аса нуьцкъалчу Деле доьху, Цо хьо декъал а вина, хьан дуккха а бераш хилийта бохуш. Ас доьху, хьо дуккха а халкъийн да хилийта бохуш.
<p><a href="genesis28che.html" target="_blank"><b>Доладалар (Бытие) 28:4</b></a>  Дала хьо а, хьан бераш а декъалдойла, ИбрахӀим ша декъала ма-варра. Дала ИбрахӀимна делла, хьо хӀинца тӀевеана стаг а хилла Ӏаш волу латта хьан дола долийла». 
<p><a href="genesis28che.html" target="_blank"><b>Доладалар (Бытие) 28:5</b></a>  Исхьакха Падан-Араме дӀахьажийра Якъуб. Иза Ребикхин ваша, арамхо Лабан волчу вахара. Лабанан а, Ребикхин а да Бетаал вара, ткъа Ребикха Якъубан а, Ӏесаван а нана яра.
<p><a href="genesis28che.html" target="_blank"><b>Доладалар (Бытие) 28:6</b></a>  Ӏесавана хиира, шен дас Исхьакха декъал а вина, Якъуб Падан-Араме шена зуда лаха хьажийнийла а, дас Якъубана, канаӀанхо ма ялае аьлла, тӀедожинийла а.
<p><a href="genesis28che.html" target="_blank"><b>Доладалар (Бытие) 28:7</b></a>  Дас-нанас бохург а дина, Якъуб Падан-Араме дӀаваханийла а хиира Ӏесавана.
<p><a href="genesis28che.html" target="_blank"><b>Доладалар (Бытие) 28:8</b></a>  ТӀаккха кхийтира Ӏесав, шайн дена канаӀанхойн зударий ца безийла.
<p><a href="genesis28che.html" target="_blank"><b>Доладалар (Бытие) 28:9</b></a>  Ӏесаван ши зуда яра, амма ИбрахӀиман кӀант ИсмаьӀал волчу а вахана, цуьнан йоӀ, Набуятин йиша, Махьалат ялийра цо шена. 
<p><a href="genesis28che.html" target="_blank"><b>Доладалар (Бытие) 28:10</b></a>  Якъуб, Беар-ШабаӀера ара а ваьлла, ХӀаран-гӀала вахара.
<p><a href="genesis28che.html" target="_blank"><b>Доладалар (Бытие) 28:11</b></a>  Новкъа воьдуш, суьйре тӀе а еана, цхьана меттехь буьйса йоккхуш сецира иза. Цхьа тӀулг а карийна, цу тӀе корта а биллина, дӀавижира иза.
<p><a href="genesis28che.html" target="_blank"><b>Доладалар (Бытие) 28:12</b></a>  ГӀенах Лаьттара стигала хьалакхаччалц болу лами а, цу тӀехула хьала-охьа лелаш долу Делан маликаш а гира цунна.
<p><a href="genesis28che.html" target="_blank"><b>Доладалар (Бытие) 28:13</b></a>  Стигалахь, цу лами тӀехула лаьттачу Везачу Эло цуьнга элира: «Со Веза Эла ву, хьан деден ИбрахӀиман а, ден Исхьакхан а Дела. ХӀинца хьо тӀехь Ӏуьллу латта хьуна а, хьан тӀаьхьенна а лур ду Ас.
<p><a href="genesis28che.html" target="_blank"><b>Доладалар (Бытие) 28:14</b></a>  Лаьттара ченан буьртигаш санна, дукха тӀаьхьенаш хир ю хьан, уьш дӀасаяьржар ю малхбалехьа а, малхбузехьа а, къилбаседехьа а, къилбехьа а. Дуьнен чуьра массо а халкъаш хьоьгахула а, хьан тӀаьхьенехула а декъал хир ду.
<p><a href="genesis28che.html" target="_blank"><b>Доладалар (Бытие) 28:15</b></a>  Со хьоьца ву, Ас Ӏалашвийр ву хьо, миччанхьа вахача а. ХӀокху лаьтта тӀе хьо юха схьа а валийна, Айса хьоьга аьлларг кхочушдаллалц, Ас хьо дӀатесна вуьтур вац». 
<p><a href="genesis28che.html" target="_blank"><b>Доладалар (Бытие) 28:16</b></a>  Сама а ваьлла, Якъуба элира: «ХӀокху меттехь Веза Эла билггал ву, амма суна ца хаьара Иза кхузахь вуйла».
<p><a href="genesis28che.html" target="_blank"><b>Доладалар (Бытие) 28:17</b></a>  Якъуб кхеравелира. «Ма сийлахь меттиг ю хӀара! — элира цо, — ХӀара Делан цӀа ду, стигалан ков ду». 
<p><a href="genesis28che.html" target="_blank"><b>Доладалар (Бытие) 28:18</b></a>  Ӏуьйранна хьалххе хьалагӀаьттина, ша дӀавуьжуш коьрта кӀел биллина тӀулг ирхберзийна дӀахӀоттийра цо. Цу тӀе даьтта а доьттина, и тӀулг Далла лерина битира Якъуба.
<p><a href="genesis28che.html" target="_blank"><b>Доладалар (Бытие) 28:19</b></a>  Цу меттигах Луз олура, амма Якъуба цуьнан цӀе Бетал тиллира (иза «Делан цӀа» бохург ду). 
<p><a href="genesis28che.html" target="_blank"><b>Доладалар (Бытие) 28:20</b></a>  Цо дуй биира: «Нагахь Дела соьца хир велахь, со дӀа а, схьа а вогӀучу новкъахь Ӏалаш а веш, нагахь Цо суна даар а, духар а лахь,
<p><a href="genesis28che.html" target="_blank"><b>Доладалар (Бытие) 28:21</b></a>  нагахь со могуш-маьрша сайн ден цӀа юха а верзахь, Веза Эла сан Дела хир ву.
<p><a href="genesis28che.html" target="_blank"><b>Доладалар (Бытие) 28:22</b></a>  Ас кхузахь хӀара тӀулг хӀоттийна, цо хӀара меттиг, кхузахь Дела волуш, сийлахь юйла хоуьйтур ду. Ахь сайна деллачух уьтталгӀа дакъа Цунна юха а лур ду ас».
<p><a href="genesis29che.html" target="_blank"><b>Доладалар (Бытие) 29:1</b></a>  Цул тӀаьхьа Якъуба кхидӀа а бира шен некъ малхбалехьарчу къаьмнийн махка.
<p><a href="genesis29che.html" target="_blank"><b>Доладалар (Бытие) 29:2</b></a>  Цунна шера аре гира. Цу арахь гӀу яра. ГӀуна гонах Ӏуьллуш кхо жа дара. Цу гӀуна чуьра дара царна малош долу хи. ГӀунан го дӀакъевлина Ӏуьллуш боккха тӀулг бара.
<p><a href="genesis29che.html" target="_blank"><b>Доладалар (Бытие) 29:3</b></a>  Дерриг а жаш гулделча, Ӏуша тӀулг дӀа а карчабой, уьстагӀашна хи маладора. Юха и тӀулг ша хиллачу метте буьллура.
<p><a href="genesis29che.html" target="_blank"><b>Доладалар (Бытие) 29:4</b></a>  Якъуба хаьттира цу Ӏушка: «Вежарий, шу мичара ду?» «ХӀаранера ду», — элира цара. 
<p><a href="genesis29che.html" target="_blank"><b>Доладалар (Бытие) 29:5</b></a>  «Нахьиран кӀант Лабан вевзий шуна?» — аьлла, хаьттира Якъуба. «Вевза», — жоп делира Ӏуша. 
<p><a href="genesis29che.html" target="_blank"><b>Доладалар (Бытие) 29:6</b></a>  «Муха Ӏаш ву иза?» — хаьттира Якъуба. «Дика Ӏаш ву, — жоп делира Ӏуша. — Хьуьлла йогӀуш ю цуьнан йоӀ Рахьал, уьстагӀий а далош». 
<p><a href="genesis29che.html" target="_blank"><b>Доладалар (Бытие) 29:7</b></a>  Якъуба элира: «ХӀинца а де дехха ду, уьстагӀий гулдан а хьалхе ду, хи а маладай, дӀа а дигий, дажаде уьш». 
<p><a href="genesis29che.html" target="_blank"><b>Доладалар (Бытие) 29:8</b></a>  Амма Ӏуша элира: «Дерриг а жаш гулдаллалц собар дан деза тхан. ТӀаккха, гӀунан гона тӀера тӀулг дӀа а харцийна, уьстагӀашна хи малор ду оха». 
<p><a href="genesis29che.html" target="_blank"><b>Доладалар (Бытие) 29:9</b></a>  Якъуба цаьрца къамел дечу юкъана, ша дажош долу шен ден уьстагӀий а далош, Ӏу йолу Рахьал еара уьш болчу.
<p><a href="genesis29che.html" target="_blank"><b>Доладалар (Бытие) 29:10</b></a>  Шен ненавешин Лабанан йоӀ Рахьал а, Лабанан уьстагӀаш а гина, тӀевахана, гӀуна тӀера тӀулг дӀа а карчийна, уьстагӀашна хи малийра Якъуба.
<p><a href="genesis29che.html" target="_blank"><b>Доладалар (Бытие) 29:11</b></a>  Юха, Рахьална барт а баьккхина, вилхира иза.
<p><a href="genesis29che.html" target="_blank"><b>Доладалар (Бытие) 29:12</b></a>  Цо дийцира Рахьална, ша цуьнан ден доьзалера хилар а, ша Ребикхин кӀант хилар а. Рахьала, едда цӀа а яхана, дега дийцира цунах лаьцна.
<p><a href="genesis29che.html" target="_blank"><b>Доладалар (Бытие) 29:13</b></a>  Шен йишин кӀантах и кхаъ беача, Якъубана дуьхьалвеана, иза мара а воьллина, барт а баьккхина, шен цӀа чу вигира Лабана. Якъуба дийцира Лабанна хиллачух лаьцна дерриг а.
<p><a href="genesis29che.html" target="_blank"><b>Доладалар (Бытие) 29:14</b></a>  «Мел дика ду хьо сан цӀийх а, синах а волуш!» — элира Лабана Якъубе. Лабан волчохь дийнна баттахь Ӏийра Якъуб.
<p><a href="genesis29che.html" target="_blank"><b>Доладалар (Бытие) 29:15</b></a>  Цкъа Лабана элира Якъубе: «Маьхза ахь суна болх беш нийса дац, хьо сан гергара стаг велахь а. Алахьа, хӀун ло ас хьуна?» 
<p><a href="genesis29che.html" target="_blank"><b>Доладалар (Бытие) 29:16</b></a>  Лабанан ши йоӀ яра: йоккхаха йолу Леа а, жимаха йолу Рахьал а.
<p><a href="genesis29che.html" target="_blank"><b>Доладалар (Бытие) 29:17</b></a>  Леа бӀаьрса ледара долуш яра, ткъа Рахьал юьхь хаза йолуш а, дегӀ куьцехь долуш а яра.
<p><a href="genesis29che.html" target="_blank"><b>Доладалар (Бытие) 29:18</b></a>  Якъубана Рахьал езаеллера, цундела цо элира Лабане: «Ас ворхӀ шарахь болх бийр бу хьуна, ахь соьга хьайн йоӀ Рахьал яийтахь». 
<p><a href="genesis29che.html" target="_blank"><b>Доладалар (Бытие) 29:19</b></a>  «Кхечуьнга лучул, хьоьга иза ялар гӀолехь хир ду. Со волчохь Ӏе хьо», — элира Лабана.
<p><a href="genesis29che.html" target="_blank"><b>Доладалар (Бытие) 29:20</b></a>  Якъуба ворхӀ шарахь болх бира Лабанна. Амма и хан масех де долуш санна бен ца хийтира цунна, хӀунда аьлча Рахьале болу безам чӀогӀа бара цуьнан.
<p><a href="genesis29che.html" target="_blank"><b>Доладалар (Бытие) 29:21</b></a>  ВорхӀ шо хан чекхъяьлча, Якъуба элира Лабане: «Сан зуда схьало, болх бан тоьхна хан чекхъяьлла сан». 
<p><a href="genesis29che.html" target="_blank"><b>Доладалар (Бытие) 29:22</b></a>  Цигахь Ӏаш болу нах схьа а кхайкхина, той хӀоттийра Лабана.
<p><a href="genesis29che.html" target="_blank"><b>Доладалар (Бытие) 29:23</b></a>  Цу буссехь Якъуб волчу шен йоӀ Леа йигира цо. Якъуб Леица дӀавижира.
<p><a href="genesis29che.html" target="_blank"><b>Доладалар (Бытие) 29:24</b></a>  Лабана шен ялхо Залпаъ елира Леина оьшу гӀуллакх дайта.
<p><a href="genesis29che.html" target="_blank"><b>Доладалар (Бытие) 29:25</b></a>  Ӏуьйранна Якъубана гира шеца ерг Леа хилар. Цо элира Лабане: «ХӀара хӀун ду ахьа суна динарг? Ас хьуна дуккха а болх ма бинера Рахьал сайга йоуьйтург. Со ле хӀунда ви ахьа?» 
<p><a href="genesis29che.html" target="_blank"><b>Доладалар (Бытие) 29:26</b></a>  Лабана элира: «Тхо долчу махкахь жимаха йолчу йоьӀан бакъо яц йоккхаха йолчул хьалха маре яха.
<p><a href="genesis29che.html" target="_blank"><b>Доладалар (Бытие) 29:27</b></a>  Амма ловзаран кӀира ахьа чекхдаккхахь, аса Рахьал а дӀалур ю хьуна. Иза долайоккхург кхин а ворхӀ шарахь суна болх бан беза ахьа». 
<p><a href="genesis29che.html" target="_blank"><b>Доладалар (Бытие) 29:28</b></a>  Якъуба цо ма-аллара дира: ловзаран Ӏадат кхочушдира, ткъа Лабана шен йоӀ Рахьал дӀаелира цунна.
<p><a href="genesis29che.html" target="_blank"><b>Доладалар (Бытие) 29:29</b></a>  Шен ялхо Балхьат елира Лабана Рахьална гӀуллакх дан.
<p><a href="genesis29che.html" target="_blank"><b>Доладалар (Бытие) 29:30</b></a>  Якъуб Рахьалах кхийтира, иза Леэл чӀогӀа езаелира цунна. Кхин а ворхӀ шарахь а Лабанна болх бира цо. 
<p><a href="genesis29che.html" target="_blank"><b>Доладалар (Бытие) 29:31</b></a>  Везачу Элана гора Якъубана Рахьал Леэл чӀогӀа езаш хилар, цундела Цо Леин бераш хилийтира, ткъа Рахьалан ца хилийтира.
<p><a href="genesis29che.html" target="_blank"><b>Доладалар (Бытие) 29:32</b></a>  Леас кӀант вира, цуьнан цӀе цо Раабан тиллира (иза «сан бала гина Цунна» бохучух тера ду), хӀунда аьлча цо бохура: «Везачу Элана гина аса хьоьгу бала: хӀинца мукъана а со езаяла мега сан майрачунна».
<p><a href="genesis29che.html" target="_blank"><b>Доладалар (Бытие) 29:33</b></a>  Леа юха а доьзалхочух хилира, кхин цхьа кӀант вира цо. Цуьнан цӀе цо ШимӀа тиллира (иза «хезна» бохучух терра ду). Леас бохура: «Везачу Элана хезна, со майрачунна ца еза аьлла, цундела Цо суна кӀант велла».
<p><a href="genesis29che.html" target="_blank"><b>Доладалар (Бытие) 29:34</b></a>  Кхин цкъа а доьзалхочух а хилла, кӀант вира Леас. Цо цуьнан цӀе Леви тиллира (иза «цхьаьнакхета» бохург ду). Леас бохура: «ХӀинца сан майра суна уллохь хир ву, ас кхо кӀант ма вина цунна».
<p><a href="genesis29che.html" target="_blank"><b>Доладалар (Бытие) 29:35</b></a>  Юха а доьзалхочух а хилла, кхин цхьа кӀант вира Леас. Цуьнан цӀе ЯхӀуд тиллира (иза «хастам» бохург ду). Цо бохура: «ХӀинца ас Везачу Элана хастам бийр бу». Цул тӀаьхьа кхин бер ца хуьлуш сецира иза.
<p><a href="genesis30che.html" target="_blank"><b>Доладалар (Бытие) 30:1</b></a>  Рахьална гора шен Якъубана дина бер ца хилар. Шен йишех Леэх хьоьгуш, цо элира Якъубе: «Со лийр ю, ахь сан бераш ца хилийтахь!» 
<p><a href="genesis30che.html" target="_blank"><b>Доладалар (Бытие) 30:2</b></a>  Якъуба элира, Рахьална оьгӀаз а вахана: «Хьуна бераш ца деллачу Делан метта-м вац со?» 
<p><a href="genesis30che.html" target="_blank"><b>Доладалар (Бытие) 30:3</b></a>  ТӀаккха Рахьала элира: «Сан ялхочуьнца Балхьатца дӀавижа. Нагахь санна цо суна бер дахь, сан а цуьнгахула доьзал хир бу». 
<p><a href="genesis30che.html" target="_blank"><b>Доладалар (Бытие) 30:4</b></a>  Рахьала шен ялхо Балхьат елира Якъубана, цунах зуда яйта. Якъуб цуьнца дӀавижира.
<p><a href="genesis30che.html" target="_blank"><b>Доладалар (Бытие) 30:5</b></a>  Доьзалхочух а хилла, Якъубана кӀант вира Балхьата.
<p><a href="genesis30che.html" target="_blank"><b>Доладалар (Бытие) 30:6</b></a>  «Сан доӀанаш а хезна, Дала со бакъйина, — элира Рахьала. — Цо суна кӀант велла». Цо кӀентан цӀе Дан тиллира (иза «бакъвина» бохург ду).
<p><a href="genesis30che.html" target="_blank"><b>Доладалар (Бытие) 30:7</b></a>  Юха доьзалхочух хиллачу Рахьалан ялхочо Балхьата шолгӀа кӀант вира Якъубана.
<p><a href="genesis30che.html" target="_blank"><b>Доладалар (Бытие) 30:8</b></a>  «Дала бахьана а хӀоттийна, сайн йишица къовса а елла, толам баьккхи ас», — элира Рахьала. Цу кӀентан цӀе Наптал тиллира цо (иза «къийсам» бохург ду). 
<p><a href="genesis30che.html" target="_blank"><b>Доладалар (Бытие) 30:9</b></a>  Шен кхин бер ца хуьлий хиинчу Леас Якъубана шен ялхо Залпаъ елира, цунах зуда яйта.
<p><a href="genesis30che.html" target="_blank"><b>Доладалар (Бытие) 30:10</b></a>  Леин ялхочо Залпаа Якъубана кӀант вира.
<p><a href="genesis30che.html" target="_blank"><b>Доладалар (Бытие) 30:11</b></a>  «Сан аьтто хилла», — элира Леас. Цо кӀентан цӀе Гада (иза «аьтто» бохург ду) тиллира.
<p><a href="genesis30che.html" target="_blank"><b>Доладалар (Бытие) 30:12</b></a>  Леин ялхочо Залпаа Якъубана кхин цхьа кӀант а вира.
<p><a href="genesis30che.html" target="_blank"><b>Доладалар (Бытие) 30:13</b></a>  Леас элира: «Со ирс долуш ю! ХӀинца массо а зударша со ирс долуш ю эр ду!» Цу кӀентан цӀе Ашар тиллира цо (иза «ирс» бохург ду). 
<p><a href="genesis30che.html" target="_blank"><b>Доладалар (Бытие) 30:14</b></a>  КӀа хьокхучу хенахь арахула вогӀучу Раабанна дудаъ цӀе йолу орамаш карийра. Цо уьш шен нанна Леина схьадеара. Рахьала элира Леига: «Хьан кӀанта деана дудаъ-орамаш лохьа суна жимма». 
<p><a href="genesis30che.html" target="_blank"><b>Доладалар (Бытие) 30:15</b></a>  «Ахь майра а ваьккхина соьгара, — элира Леас, — хӀинца сан кӀанта деана дудаъ-орамаш а деза хьуна?» Амма Рахьала жоп делира: «Нагахь хьайн кӀанта деана орамаш ахь суна лахь, тховссехь Якъубца дӀайижа мегар ду хьуна», — аьлла. 
<p><a href="genesis30che.html" target="_blank"><b>Доладалар (Бытие) 30:16</b></a>  Сарахь Якъуб арара цӀа вогӀуш, Леа цунна дуьхьал елира. «Тховса хьо соьца дӀавуьжур ву, — элира цо. — Ас сайн кӀентан дудаъ-орамаш делла хьох». Цу буса Якъуб Леица дӀавижира.
<p><a href="genesis30che.html" target="_blank"><b>Доладалар (Бытие) 30:17</b></a>  ТӀаккха Леин доӀанаш а хезна, Дала юха а доьзалхочух хилийтира иза. Цо Якъубана пхоьалгӀа кӀант вира.
<p><a href="genesis30che.html" target="_blank"><b>Доладалар (Бытие) 30:18</b></a>  Леас элира: «Ас сайн майрачунна ялхо яларна Дала совгӀат дина суна». Цо кӀентан цӀе Иссархан тиллира (иза «совгӀат ду» бохург ду).
<p><a href="genesis30che.html" target="_blank"><b>Доладалар (Бытие) 30:19</b></a>  Юха а доьзалхочух а хилла, Якъубана ялхалгӀа кӀант вира Леас.
<p><a href="genesis30che.html" target="_blank"><b>Доладалар (Бытие) 30:20</b></a>  «Дала тамашийна похӀма делла суна, — бохура Леас. — ХӀинца Якъуба со, билггала, лорур ю, хӀунда аьлча ас ялх кӀант вина цунна». Цо кӀентан цӀе Забул тиллира (иза «ларам» бохучух тера ду).
<p><a href="genesis30che.html" target="_blank"><b>Доладалар (Бытие) 30:21</b></a>  Цул тӀаьхьа Леас йоӀ йира, цуьнан цӀе цо Дина тиллира. 
<p><a href="genesis30che.html" target="_blank"><b>Доладалар (Бытие) 30:22</b></a>  Рахьал дагахь а йолуш, цуьнан доӀина жоп а делла, бер хилийта аьтто бира Дала.
<p><a href="genesis30che.html" target="_blank"><b>Доладалар (Бытие) 30:23</b></a>  Доьзалхочух а хилла, кӀант вира Рахьала. Цо бохура: «Дала хӀара эхь дӀадаьккхи суна тӀера».
<p><a href="genesis30che.html" target="_blank"><b>Доладалар (Бытие) 30:24</b></a>  Цо кӀентан цӀе Юсуп тиллира (иза «алсамдалийта» бохург ду). «Везачу Эло кхин а лойла суна кӀант», — бохура цо. 
<p><a href="genesis30che.html" target="_blank"><b>Доладалар (Бытие) 30:25</b></a>  Юсуп винчул тӀаьхьа Якъуба элира Лабане: «ДӀавахийтахь со, сайн махка гӀур вара со.
<p><a href="genesis30che.html" target="_blank"><b>Доладалар (Бытие) 30:26</b></a>  Ас хьуна болх бина болу сан зударий а, бераш а схьалохьа, тӀаккха со дӀагӀур ву. Хьуна ма-хаъара, ас хьуна гӀуллакх дика дина». 
<p><a href="genesis30che.html" target="_blank"><b>Доладалар (Бытие) 30:27</b></a>  «Нагахь хьо суна резавелахь, ма гӀохьа дӀа, кхузахь Ӏехьа, — жоп делира цунна Лабана. — Пал тесча, суна хиина, хьо бахьана долуш со Везачу Эло декъалвина хилар.
<p><a href="genesis30che.html" target="_blank"><b>Доладалар (Бытие) 30:28</b></a>  Алахьа соьга хьайн мах, ас дӀалур бу хьуна». 
<p><a href="genesis30che.html" target="_blank"><b>Доладалар (Бытие) 30:29</b></a>  Якъуба элира: «Хьуна хаьа, ас хьуна болх дика бина: ас Ӏалашдар бахьана долуш хьан даьхни дика хилла.
<p><a href="genesis30che.html" target="_blank"><b>Доладалар (Бытие) 30:30</b></a>  Со хьо волчу веанчу хенахь хьан хьал дукха дацара, ткъа хӀинца хьан иза дуккха а ду. Со варца Везачу Эло декъалвина хьо. ХӀинца сайна оьшург дан лаьа суна. Цкъа мацца дина а сайн цӀийнан гӀуллакх ца дича волий со?» 
<p><a href="genesis30che.html" target="_blank"><b>Доладалар (Бытие) 30:31</b></a>  «ХӀун ло ас хьуна?» — хаьттира Лабана. Амма Якъуба элира: «Суна хӀумма а дала ца оьшу. Ас бохург дан лаахь, соьга кхидӀа а хьайн уьстагӀий дажадайта.
<p><a href="genesis30che.html" target="_blank"><b>Доладалар (Бытие) 30:32</b></a>  Пурба ло суна, тахана хьайн жашкахула чекх а ваьлла, дерриг а махарчий йолу а, къорза а уьстагӀий схьаэца, ткъа иштта массо а Ӏаьржа Ӏахар а, махарчий йолу а, къорза а гезарий схьаэца а. Иза суна белла мах хир бу.
<p><a href="genesis30che.html" target="_blank"><b>Доладалар (Бытие) 30:33</b></a>  ТӀейогӀучу хенахь хьуна атта хир ду со зен: сан жашка хьажа веача, махарчий йоцу я томмагӀаш доцу бож хилахь я Ӏаьржа боцу Ӏахар хилахь, хьуна хуур ду, ас иза хьайн лачкъинийла». 
<p><a href="genesis30che.html" target="_blank"><b>Доладалар (Бытие) 30:34</b></a>  Лабана жоп делира: «Со реза ву, ахьа ма-бохху дийр ду вай». 
<p><a href="genesis30che.html" target="_blank"><b>Доладалар (Бытие) 30:35</b></a>  Амма оццу дийнахь Лабана массо а къорза а, махарчий йолу а гезарий а, Ӏаьржа Ӏахарий а дӀа а лачкъийна, шен кӀенташка уьш ларде элира.
<p><a href="genesis30che.html" target="_blank"><b>Доладалар (Бытие) 30:36</b></a>  Кхаа дийнахь новкъа дӀа а бахана, къорза даьхни кхечу метте дӀалаьллира кӀенташа. Ткъа Якъуб важа даьхни дажош висира.
<p><a href="genesis30che.html" target="_blank"><b>Доладалар (Бытие) 30:37</b></a>  ТӀаккха Якъуба, толлан а, бӀаран а, хьехан а дитташ тӀера гаьннаш а даьхна, цхьацца йолчу меттера царна тӀера чкъор дӀадаьккхира. Гаьннаш тӀехь кӀайн махарчий йисира.
<p><a href="genesis30che.html" target="_blank"><b>Доладалар (Бытие) 30:38</b></a>  Цо и гаьннаш бежанаша хи молучу массо а меттехь охьадохкура. Хи мала деана даьхни циггахь вовшахкхетара.
<p><a href="genesis30che.html" target="_blank"><b>Доладалар (Бытие) 30:39</b></a>  Цу гаьннаш хьалха бежалошца цхьаьнакхеттачу гезарша махарчий йолу а, къорза а, томмагӀаш долу а дохкана лора.
<p><a href="genesis30che.html" target="_blank"><b>Доладалар (Бытие) 30:40</b></a>  И дохкана юьстах а даьккхина, цо важа долу даьхни цхьаьнакхетачу хенахь Лабанан къорза а, Ӏаьржа а даьхни долчу дӀадерзадора. Иштта цуьнан хилира шен даьхни. Лабанан даьхнех дӀа а къастийна, уьш юьстахо латтадора Якъуба.
<p><a href="genesis30che.html" target="_blank"><b>Доладалар (Бытие) 30:41</b></a>  ХӀоразза а жена юкъахь онда даьхни оре деача, цунна хьалха хи молучу нойш чу гаьннаш дохкура Якъуба. Цу гаьннаш хьалха вовшахъэр хуьлура даьхнин.
<p><a href="genesis30che.html" target="_blank"><b>Доладалар (Бытие) 30:42</b></a>  Ткъа даьхни гӀийла хилча, цунна хьалха гаьннаш ца дохкура цо. ГӀийла дохкана Лабанна дуьсура, ткъа онданиг Якъубана хуьлура. 
<p><a href="genesis30che.html" target="_blank"><b>Доладалар (Бытие) 30:43</b></a>  ЧӀогӀа хьалдолуш хилира Якъуб, цуьнан даккхий жаш а, дуккха а гӀарбашаш а, ялхой а, эмкалш а, варраш а яра.
<p><a href="genesis31che.html" target="_blank"><b>Доладалар (Бытие) 31:1</b></a>  Якъубана хезира Лабанан кӀенташа олуш: «Вайн ден долахь дерг дӀа а эцна, шена бахам гулбина Якъуба». 
<p><a href="genesis31che.html" target="_blank"><b>Доладалар (Бытие) 31:2</b></a>  Цул тӀаьхьа Якъуба тидам бира Лабан шеца хьалха санна ца хилар.
<p><a href="genesis31che.html" target="_blank"><b>Доладалар (Бытие) 31:3</b></a>  Везачу Эло элира Якъубе: «Хьайн дайн лаьтта тӀе, хьайн гергарнаш болчу юхаверза. Со хьоьца хир ву». 
<p><a href="genesis31che.html" target="_blank"><b>Доладалар (Бытие) 31:4</b></a>  Якъуба Рахьале а, Леига а алийтира, шен жаш долчу араяла аьлла.
<p><a href="genesis31che.html" target="_blank"><b>Доладалар (Бытие) 31:5</b></a>  Цо элира цаьрга: «Суна го шун да хьалха санна сайца ца хилар, амма сан ден Дела соьца ву.
<p><a href="genesis31che.html" target="_blank"><b>Доладалар (Бытие) 31:6</b></a>  Шуна хаьа, ас сайн ницкъ ма-кхоччу шун дена болх бинийла,
<p><a href="genesis31che.html" target="_blank"><b>Доладалар (Бытие) 31:7</b></a>  амма цо левора со, иттазза суна бала беза мах хуьйцуш. Делахь а, Дала Ӏалашвора со цо лелочу вочу хӀуманех.
<p><a href="genesis31che.html" target="_blank"><b>Доладалар (Бытие) 31:8</b></a>  Нагахь Лабана: „Хьуна луш болу мах къорза даьхни хир ду“, — аьлча, дерриг а дохкана къорза хуьлура, ткъа нагахь цо: „Хьан мах махарчий йолу даьхни хир ду“, — аьлча, дерриг а дохкана махарчий йолуш хуьлура.
<p><a href="genesis31che.html" target="_blank"><b>Доладалар (Бытие) 31:9</b></a>  Иштта Дала шун дегара даьхни, схьа а даьккхина, суна схьаделира. 
<p><a href="genesis31che.html" target="_blank"><b>Доладалар (Бытие) 31:10</b></a>  Цкъа даьхни вовшахкхетачу хенахь суна гӀан гира: гезарий оре лаьцна бежалой къорза а, махарчий я томмагӀаш долуш а яра.
<p><a href="genesis31che.html" target="_blank"><b>Доладалар (Бытие) 31:11</b></a>  Делан малико элира соьга гӀенах: „Якъуб“. Ас жоп делира: „Со кхузахь ву“, — аьлла.
<p><a href="genesis31che.html" target="_blank"><b>Доладалар (Бытие) 31:12</b></a>  Цо элира: „ДӀахьажал: гезаршца цхьаьнакхетта ерриг а бежалой къорза а, махарчий я томмагӀаш долуш а ю, хӀунда аьлча Суна гина Лабана хьуна бина тешнабехк.
<p><a href="genesis31che.html" target="_blank"><b>Доладалар (Бытие) 31:13</b></a>  Со Беталахь хьуна дуьхьал хӀоьттина волу Дела ву, ахьа тӀулга тӀе даьтта а доьттина, Суна чӀагӀо йинчу меттигехь. ХӀара латта Ӏадда а дитий, хьо винчу махка сиха дӀагӀо“». 
<p><a href="genesis31che.html" target="_blank"><b>Доладалар (Бытие) 31:14</b></a>  Рахьала а, Леас а элира: «Тхан ден бахамехь тхуна дакъа дан а дуй?
<p><a href="genesis31che.html" target="_blank"><b>Доладалар (Бытие) 31:15</b></a>  Гуш дац цунна тхо хийра хетар? Тхо дохка а доьхкина, тхох даьккхинарг дайина ваьлла иза.
<p><a href="genesis31che.html" target="_blank"><b>Доладалар (Бытие) 31:16</b></a>  Дала тхан дегара схьабаьккхина бахам вайн а, вайн берийн а бу, цундела Дала хьайга ма-бохху де ахь». 
<p><a href="genesis31che.html" target="_blank"><b>Доладалар (Бытие) 31:17</b></a>  Бераш а, зударий а эмкалш тӀе а ховшийна,
<p><a href="genesis31che.html" target="_blank"><b>Доладалар (Бытие) 31:18</b></a>  дерриг а даьхни хьалха а лаьллина, Падан-Арамехь вовшахтоьхна бахам схьа а эцна, шен да Исхьакх волчу, КанаӀан-махка дӀаваха новкъа велира Якъуб. 
<p><a href="genesis31che.html" target="_blank"><b>Доладалар (Бытие) 31:19</b></a>  Лабан уьстагӀий ларга вахача, Рахьала цуьнан цӀахь болу цӀуш лачкъийра.
<p><a href="genesis31che.html" target="_blank"><b>Доладалар (Бытие) 31:20</b></a>  Якъуба левира арамхо Лабан, ша дӀавоьдий а ца хаийтина.
<p><a href="genesis31che.html" target="_blank"><b>Доладалар (Бытие) 31:21</b></a>  Иза ведира, шен долахь дерг схьа а эцна. Эпрат-хил дехьа а ваьлла, ГалӀад-лам болчухьа дӀавахара иза. 
<p><a href="genesis31che.html" target="_blank"><b>Доладалар (Бытие) 31:22</b></a>  КхозлагӀчу дийнахь Лабане хаийтира, Якъуб ведда аьлла.
<p><a href="genesis31che.html" target="_blank"><b>Доладалар (Бытие) 31:23</b></a>  Шеца гергара нах а эцна, Якъубана тӀаьхьавелира иза. ВорхӀ де даьлча, ГалӀад-лома тӀехь иза цунна тӀекхечира.
<p><a href="genesis31che.html" target="_blank"><b>Доладалар (Бытие) 31:24</b></a>  ГӀенах веанчу Дала арамхочуьнга Лабане элира: «Ларлолахь, айхьа Якъубе олург, ойла а еш, алалахь».
<p><a href="genesis31che.html" target="_blank"><b>Доладалар (Бытие) 31:25</b></a>  Лабан Якъубана тӀаьхьакхиира. ГалӀад-ломахь шен четарш дӀахӀиттийнера Якъуба, Лабан а сецира цигахь шен гергарчу нахаца.
<p><a href="genesis31che.html" target="_blank"><b>Доладалар (Бытие) 31:26</b></a>  Лабана элира Якъубе: «И хӀун ду ахь динарг? Со ле а вина, сан йоӀарий, йийсархой санна, дӀа ма биги ахь.
<p><a href="genesis31che.html" target="_blank"><b>Доладалар (Бытие) 31:27</b></a>  Хьо хӀунда ведда къайлаха? Соьга хӀунда ца элира ахь? Ас самукъанечу эшаршца, вотанашца, дечиг-пондаршца новкъа воккхур ма вара хьо.
<p><a href="genesis31che.html" target="_blank"><b>Доладалар (Бытие) 31:28</b></a>  ДӀасакъаьсташ, йоӀаршна а, церан берашна а барт баккха аьтто а ца хилийти ахь. Ойла ца еш дина ахь и хӀума.
<p><a href="genesis31che.html" target="_blank"><b>Доладалар (Бытие) 31:29</b></a>  Сан ницкъ бара хьуна вон болх бан, амма сийсара буьйсанна хьан ден Дала аьлла соьга: „Ларлолахь, айхьа Якъубе олург, ойла а еш, алалахь“.
<p><a href="genesis31che.html" target="_blank"><b>Доладалар (Бытие) 31:30</b></a>  Хьо хьайн ден цӀа кхача сихвелла дела дӀавахана хуьлуьйтур вай, амма сан цӀуш хӀунда лачкъийна ахь?» 
<p><a href="genesis31che.html" target="_blank"><b>Доладалар (Бытие) 31:31</b></a>  Якъуба жоп делира Лабанна: «Со ведира, хӀунда аьлча со кхоьрура, ахь нуьцкъала хьайн йоӀарий сайгара дӀабахарна.
<p><a href="genesis31che.html" target="_blank"><b>Доладалар (Бытие) 31:32</b></a>  Нагахь хьуна кхузахь цхьаьнгахь хьайн цӀуш карабахь, иза вехар вац. Хьайн гергарчу нахана а гуш хьажа, хьан долахь йолу хӀума юй соьгахь. Нагахь елахь, юханехьа дӀаэца». Якъубана ца хаьара Рахьала цӀуш лачкъийнийла.
<p><a href="genesis31che.html" target="_blank"><b>Доладалар (Бытие) 31:33</b></a>  Якъубан а, Леин а, шина ялхочун а четарш кӀелахь Лабанна хӀумма а ца карийра. Юха Рахьалан четар кӀел веара иза.
<p><a href="genesis31che.html" target="_blank"><b>Доладалар (Бытие) 31:34</b></a>  Рахьал, цӀуш эмкалан нуьйра кӀел дӀа а лачкъийна, царна тӀе хиънера. Четар кӀелахь леррина лехча, хӀумма а ца карийра Лабанна.
<p><a href="genesis31che.html" target="_blank"><b>Доладалар (Бытие) 31:35</b></a>  Рахьала элира шен дега: «ОьгӀаз ма гӀолахь, дада, хьуна хьалха со хьала ца гӀаттарна, зударийн лазар долуш ю со». Мел чӀогӀа лехарх Лабанна ца карийра цӀуш.
<p><a href="genesis31che.html" target="_blank"><b>Доладалар (Бытие) 31:36</b></a>  ОьгӀазвахана волу Якъуб Лабанна тӀевирзира: «ХӀун ду соьгара даьлларг? Хьо суна тӀаьхьавала сан хӀун бехк бу?
<p><a href="genesis31che.html" target="_blank"><b>Доладалар (Бытие) 31:37</b></a>  Сан долахь дерг дерриг а кегий ахь, хьайн салпалах хӀумма а карийн хьуна? Хьайна карийнарг хьан а, сан а гергарчу нахана хьалха охьадилла, цаьрга кхел йойтур ю вайшиммо.
<p><a href="genesis31che.html" target="_blank"><b>Доладалар (Бытие) 31:38</b></a>  Ткъа шарахь хьо волчохь Ӏийна со. Цу хенахь хьан уьстагӀий а, гезарий а оста а ца евлла, хьан жаш юкъара кой а ца диъна ас.
<p><a href="genesis31che.html" target="_blank"><b>Доладалар (Бытие) 31:39</b></a>  Акхароша цистина даьхни хьуна тӀе ца деана ас, зен сайна хилийтина. Ткъа ахь соьга дийнахь а, буса а лачкъийначунна тӀера мах токхуьйтура.
<p><a href="genesis31che.html" target="_blank"><b>Доладалар (Бытие) 31:40</b></a>  Дийнахь малхо воттуш, буьйсанна шелонна бала хьоьгуш, наб а яйна лелла со.
<p><a href="genesis31che.html" target="_blank"><b>Доладалар (Бытие) 31:41</b></a>  Иштта ткъа шарахь Ӏийна со хьан хӀусамехь. Дейтта шарахь хьан шина йоӀах а, ялх шарахь даьхнех а болх бина ас, ткъа ахь суна луш болу мах иттазза хийцира.
<p><a href="genesis31che.html" target="_blank"><b>Доладалар (Бытие) 31:42</b></a>  Нагахь санна соьца Исхьакх шех кхоьруш волу, сан деден ИбрахӀиман Дела а ца хиллехь, ахь со хӀумма а ца луш дӀавохуьйтур вара. Амма Далла гина сан халонаш а, ас хьегна къа а, сийсара буса Цо бехказваьккхина со». 
<p><a href="genesis31che.html" target="_blank"><b>Доладалар (Бытие) 31:43</b></a>  Лабана Якъубана жоп делира: «ХӀара зударий сан йоӀарий бу, церан бераш а сан ду. Хьуна гуш долу даьхни а, бахам а сан бу. Амма хӀун дийр ду ас сайн йоӀаршна а, цара динчу берашна а?
<p><a href="genesis31che.html" target="_blank"><b>Доладалар (Бытие) 31:44</b></a>  Барт бан беза вайшиммо, иза вайна юкъахь тоьшалла хилла дӀахӀуттур бу». 
<p><a href="genesis31che.html" target="_blank"><b>Доладалар (Бытие) 31:45</b></a>  Шайн хилла барт дагахь латто, схьа а эцна, цхьа тӀулг дӀахӀоттийра Якъуба.
<p><a href="genesis31che.html" target="_blank"><b>Доладалар (Бытие) 31:46</b></a>  Шен гергарчаьрга а элира цо: «ТӀулгаш гулде». Цара, тӀулгаш а гулдина, йоккха оьла йира. Юха цу оьланна улло хӀума яа охьахевшира уьш.
<p><a href="genesis31che.html" target="_blank"><b>Доладалар (Бытие) 31:47</b></a>  Лабана цу меттиган цӀе ЕгӀар-СахӀадута тиллира, ткъа Якъуба цунах ГалӀад элира.
<p><a href="genesis31che.html" target="_blank"><b>Доладалар (Бытие) 31:48</b></a>  Лабана элира: «ХӀара тӀулгийн оьла тахана вайшинна юкъахь болчу бертан теш ю». Цундела аьлла цунах ГалӀад (иза «тоьшаллин оьла» бохург ду).
<p><a href="genesis31che.html" target="_blank"><b>Доладалар (Бытие) 31:49</b></a>  «Вай барт бинчул тӀаьхьа дӀасадевлча, Везачу Эло терго йойла вайна тӀехь», — элира Лабана. Иштта цу меттигах МицӀпа аьлла, цӀе тиллира цо (иза «терго» бохург ду).
<p><a href="genesis31che.html" target="_blank"><b>Доладалар (Бытие) 31:50</b></a>  «Нагахь санна хьо сан йоӀаршца вон хилахь я ахь царна тӀе зударий балабахь, вайна юкъахь цхьа а вацахь а, хаалахь: Дела Теш ву хьуна а, суна а юкъахь».
<p><a href="genesis31che.html" target="_blank"><b>Доладалар (Бытие) 31:51</b></a>  Кхин а элира Лабана Якъубе: «ХӀара тӀулгийн оьла а, хӀара боккха тӀулг а бу ас вайшинна юкъахь хӀоттийна.
<p><a href="genesis31che.html" target="_blank"><b>Доладалар (Бытие) 31:52</b></a>  И тӀулгийн оьла а, и боккха тӀулг а тоьшалла ду со оцу тӀулгел дехьа — хьан агӀор вериг ца хилар хьуна зен дан. Хьо а вер вац цу тӀулгел сехьа суна зен дан.
<p><a href="genesis31che.html" target="_blank"><b>Доладалар (Бытие) 31:53</b></a>  ИбрахӀиман а, Нахьиран а, церан ден а Дала кхел йойла вайна». Шен дас Исхьакха ма-аллара, Кхерамечу Делах чӀагӀо йира Якъуба.
<p><a href="genesis31che.html" target="_blank"><b>Доладалар (Бытие) 31:54</b></a>  Цу лам тӀехь сагӀа а даьккхина, массо а гергара стаг хӀума яа кхайкхира цо. Кхачанах а кхетта, цигахь буьйса яьккхира цара.
<p><a href="genesis31che.html" target="_blank"><b>Доладалар (Бытие) 31:55</b></a>  Ӏуьйранна хьалххе йоӀарийн берашна а, йоӀаршна а барташ а даьхна, уьш декъал а бина, цӀа вахара Лабан.
<p><a href="genesis32che.html" target="_blank"><b>Доладалар (Бытие) 32:1</b></a>  Шен некъ кхидӀа а бечу Якъубана дуьхьал Делан маликаш кхийтира.
<p><a href="genesis32che.html" target="_blank"><b>Доладалар (Бытие) 32:2</b></a>  Уьш гича, Якъуба элира: «ХӀара Делан тоба ю!» Цо и маликаш гинчу меттиган цӀе Махьанайм тиллира (иза «ши тоба» бохург ду). 
<p><a href="genesis32che.html" target="_blank"><b>Доладалар (Бытие) 32:3</b></a>  СеӀир цӀе йолчу махкара Эдом олучу меттехь Ӏаш волчу шен веше Ӏесаве хаам бан нах бахийтира Якъуба.
<p><a href="genesis32che.html" target="_blank"><b>Доладалар (Бытие) 32:4</b></a>  Цо элира цаьрга: «Сан эле Ӏесаве иштта ала: „Хьан ялхочо Якъуба боху: ‘Со Лабан волчохь хӀара де тӀекхаччалц Ӏийна.
<p><a href="genesis32che.html" target="_blank"><b>Доладалар (Бытие) 32:5</b></a>  Сан стерчий а, хьелий а, варраш а, уьстагӀий а, гезарий а, ялхой а, гӀарбашаш а бу. ХӀара кхаъ боуьйту ас хьан къинхетаме сатесна’“». 
<p><a href="genesis32che.html" target="_blank"><b>Доладалар (Бытие) 32:6</b></a>  Геланчаша, юха а баьхкина, элира Якъубе: «Хьан ваша Ӏесав волчохь хилира тхо, иза хӀинца хьуна дуьхьал вогӀуш ву, шеца виъ бӀе стаг а валош». 
<p><a href="genesis32che.html" target="_blank"><b>Доладалар (Бытие) 32:7</b></a>  Воьхна а, кхеравелла а хьаьвзинчу Якъуба шеца болу нах а, даьхни а шина тобане дийкъира.
<p><a href="genesis32che.html" target="_blank"><b>Доладалар (Бытие) 32:8</b></a>  Цо ойла йира: «Нагахь Ӏесав цхьана тобанна тӀелатахь, важа, кӀелхьара а яьлла, дийна юьсур ю».
<p><a href="genesis32che.html" target="_blank"><b>Доладалар (Бытие) 32:9</b></a>  Якъуба элира: «Сан деден ИбрахӀиман а, сан ден Исхьакхан а Дела, Веза Эла, Ахь элира соьга: „Хьайн лаьтта тӀе, гергара нах болчу юхаверза, Ас дика ваха хаор ву хьо“.
<p><a href="genesis32che.html" target="_blank"><b>Доладалар (Бытие) 32:10</b></a>  Со хьакъ вац Хьан соьга хедар боцучу безамна а, тешамна а. Со Йордан-хих дехьаваьлча, сан карахь цхьа гӀаж бен хӀумма а яцара, ткъа хӀинца сан шина тобане бекъна бахам бу.
<p><a href="genesis32che.html" target="_blank"><b>Доладалар (Бытие) 32:11</b></a>  Доьху Хьоьга, сан вешех Ӏесавах со ларвехьа, хӀунда аьлча со кхоьру, ван а веана, иза суна а, зударшна а, берашна а тӀелатарх.
<p><a href="genesis32che.html" target="_blank"><b>Доладалар (Бытие) 32:12</b></a>  Ахь аьлла ма ду: „Ас хьан аьтто бийр бу, хӀордан гӀум санна, ягар ца яллал тӀаьхье а кхиор ю“». 
<p><a href="genesis32che.html" target="_blank"><b>Доладалар (Бытие) 32:13</b></a>  Якъуба цигахь буьйса яьккхира, шен долчух вешина Ӏесавана совгӀат а кечдира цо:
<p><a href="genesis32che.html" target="_blank"><b>Доладалар (Бытие) 32:14</b></a>  ши бӀе газа а, ткъа бож а, ши бӀе уьстагӀ а, ткъа ка а,
<p><a href="genesis32che.html" target="_blank"><b>Доладалар (Бытие) 32:15</b></a>  ткъе итт стен эмкал а, шайн бокъашца, шовзткъа етт а, итт бугӀа а, ткъа виркхел а, итт вир а.
<p><a href="genesis32che.html" target="_blank"><b>Доладалар (Бытие) 32:16</b></a>  И даьхни тобанашка а декъна, ялхошка дӀа а делла, цо элира: «Сол хьалха дӀагӀо, даьхнина юкъахь меттиг а юьтуш».
<p><a href="genesis32che.html" target="_blank"><b>Доладалар (Бытие) 32:17</b></a>  Хьалха воьдучу ялхочуьнга Якъуба элира: «Сан ваша Ӏесав дуьхьал а кхетта, цо хьайга хаттахь: „Хьо хьенан ву? Стенга воьду? ХӀара хьенан даьхни ду ахь дуьгург?“,
<p><a href="genesis32che.html" target="_blank"><b>Доладалар (Бытие) 32:18</b></a>  ахь ала: „Хьан ялхочун Якъубан даьхни ду. Хьуна совгӀатана доуьйтуш ду хӀара, иза ша а ву тхуна тӀаьххье схьавогӀуш“». 
<p><a href="genesis32che.html" target="_blank"><b>Доладалар (Бытие) 32:19</b></a>  Иштта шолгӀачу ялхочунна а, кхозлагӀчунна а, даьхнина тӀаьхьа богӀучу вукхарна а хьийхира цо ала дезарг: «Аша а иштта ала Ӏесаве, иза шайна дуьхьалкхетча.
<p><a href="genesis32che.html" target="_blank"><b>Доладалар (Бытие) 32:20</b></a>  Кхин тӀе а тоха: „Хьан ялхо Якъуб тхуна тӀаьхьа вогӀуш ву“, — алий». Якъуба ойла йора: «Ас дог кӀаддийр ду цуьнан, сайл хьалха хӀара совгӀаташ а дахьийтина. Юха, тхойша вовшахкхетча, цо со тӀеэца мега».
<p><a href="genesis32che.html" target="_blank"><b>Доладалар (Бытие) 32:21</b></a>  Иштта совгӀаташ хьалха дӀа а дахьийтина, шаьш севцначу меттехь буьйса йоккхуш Ӏийра Якъуб. 
<p><a href="genesis32che.html" target="_blank"><b>Доладалар (Бытие) 32:22</b></a>  Цу буссехь шен ши зуда а, ши ялхо-зуда а, цхьайтта кӀант а эцна, Ябокх цӀе йолчу хин гечох дехьавелира Якъуб.
<p><a href="genesis32che.html" target="_blank"><b>Доладалар (Бытие) 32:23</b></a>  Доьзал а, шен бахам а хил дехьа баьккхира цо.
<p><a href="genesis32che.html" target="_blank"><b>Доладалар (Бытие) 32:24</b></a>  Якъуб ша висинчу хенахь сахиллалц цхьаъ лийтира цунах.
<p><a href="genesis32che.html" target="_blank"><b>Доладалар (Бытие) 32:25</b></a>  Шега Якъуб эша ца велча, цу стага, кхуьнан хенах чӀогӀа куьг а тоьхна, иза чуьрадаьккхира.
<p><a href="genesis32che.html" target="_blank"><b>Доладалар (Бытие) 32:26</b></a>  Юха цо элира: «ДӀахеца со, арахь серлайолуш ю». Амма Якъуба элира: «Ахь со декъалваллалц дӀахоьцур вац». 
<p><a href="genesis32che.html" target="_blank"><b>Доладалар (Бытие) 32:27</b></a>  Стага хаьттира: «Хьан цӀе хӀун ю?» «Якъуб», элира Якъуба. 
<p><a href="genesis32che.html" target="_blank"><b>Доладалар (Бытие) 32:28</b></a>  ТӀаккха стага элира: «ХӀинца дуьйна хьан цӀе Якъуб хир яц, Исраил хир ю, хӀунда аьлча хьо, Делах а, нахах а летта, кӀел ца висира». 
<p><a href="genesis32che.html" target="_blank"><b>Доладалар (Бытие) 32:29</b></a>  Якъуба элира: «Доьху хьоьга, хьайн цӀе йийцахь суна». Амма стага хаьттира: «Сан цӀе хӀунда хоьтту ахь?» Цо Якъуб декъалвира.
<p><a href="genesis32che.html" target="_blank"><b>Доладалар (Бытие) 32:30</b></a>  Якъуба цу меттиган цӀе Пенуал (иза «Делан юьхь» бохург ду) тиллира. Цо элира: «Кху меттехь Делаца юьхь-дуьхьал а нисвелла, дийна висна со». 
<p><a href="genesis32che.html" target="_blank"><b>Доладалар (Бытие) 32:31</b></a>  Малх цунна тӀехула хьалагӀаьттира, иза, астагӀа а лелхаш, Пенуалехула чекхволуш.
<p><a href="genesis32che.html" target="_blank"><b>Доладалар (Бытие) 32:32</b></a>  Цундела ца юу исраилхоша ха долчуьра хьорзам, хӀунда аьлча Дала Якъубан цу меттигах куьг тоьхна дела.
<p><a href="genesis33che.html" target="_blank"><b>Доладалар (Бытие) 33:1</b></a>  ДӀахьаьжначу Якъубана гира, шеца виъ бӀе стаг а валош, вогӀу Ӏесав. Леиний, Рахьалний, шина ялхочунний юкъахь бераш дӀасадийкъира Якъуба.
<p><a href="genesis33che.html" target="_blank"><b>Доладалар (Бытие) 33:2</b></a>  Ялхой-зударий а, церан бераш а хьалха хӀиттийра цо, Леа а, цуьнан бераш а царна тӀехьа хӀиттийра, ткъа Рахьал а, Юсуп а массарна а тӀехьа даьккхира.
<p><a href="genesis33che.html" target="_blank"><b>Доладалар (Бытие) 33:3</b></a>  Хьалхаваьлла дӀа а волавелла, шен вешина тӀекхочуш, ворхӀазза лаьтта тӀекхаччалц охьатаьӀира иза.
<p><a href="genesis33che.html" target="_blank"><b>Доладалар (Бытие) 33:4</b></a>  Амма Ӏесав, Якъубана дуьхьал а ведда, иза мара а воьллина, барташ даха хӀоьттира. И шиъ вилхира.
<p><a href="genesis33che.html" target="_blank"><b>Доладалар (Бытие) 33:5</b></a>  Зударий а, бераш а гина, Ӏесава хаьттира: «ХӀорш муьлш бу хьоьца берш?» Якъуба элира: «Дела соьца дика а хилла, Цо хьан ялхочунна делла бераш ду уьш». 
<p><a href="genesis33che.html" target="_blank"><b>Доладалар (Бытие) 33:6</b></a>  Ялхой, шайн берашца тӀебаьхкина, охьатаьӀира Ӏесавана хьалха.
<p><a href="genesis33che.html" target="_blank"><b>Доладалар (Бытие) 33:7</b></a>  Юха Леа а, цуьнан бераш а тӀедаьхкина охьатаьӀира. Массарал тӀаьхьа тӀедеана Юсуп а, Рахьал а охьатаьӀира.
<p><a href="genesis33che.html" target="_blank"><b>Доладалар (Бытие) 33:8</b></a>  Ӏесава хаьттира Якъубе: «И дерриг а даьхни суна дуьхьал хӀунда даийтира ахь?» «Хьо резаван лаьара суна, сан эла», — аьлла, жоп делира Якъуба.
<p><a href="genesis33che.html" target="_blank"><b>Доладалар (Бытие) 33:9</b></a>  Ӏесава элира: «Сан дерриг а долуш ду, сан ваша. Хьайниг хьайна дита». 
<p><a href="genesis33che.html" target="_blank"><b>Доладалар (Бытие) 33:10</b></a>  «ХӀан-хӀа, ас доьху хьоьга! — элира Якъуба. — Нагахь хьо суна резавелахь, дӀаэцахьа соьгара совгӀат. Хьан юьхь гар — Делан юьхь гар санна ду, сел дика со тӀеийци ахь.
<p><a href="genesis33che.html" target="_blank"><b>Доладалар (Бытие) 33:11</b></a>  Доьху хьоьга, дӀаэца соьгара и совгӀаташ, хӀунда аьлча, Дела соьца дика а хилла, оьшург дерриг а сан долуш ду». Якъуба чӀогӀа дехарна Ӏесава схьаийцира цуьнан совгӀаташ.
<p><a href="genesis33che.html" target="_blank"><b>Доладалар (Бытие) 33:12</b></a>  Юха Ӏесава элира: «ХӀинца дӀагӀур ду вай, со хьуна уллохь хир ву». 
<p><a href="genesis33che.html" target="_blank"><b>Доладалар (Бытие) 33:13</b></a>  Амма Якъуба элира: «Хьуна гуш ду бераш гӀелделла хилар, цул сов, уьстагӀий а, хьелий а къона а, оза дезаш а ду сан. Нагахь цхьана дийнахь а лаьллина дигахь, даьхни хӀаллакьхир ду.
<p><a href="genesis33che.html" target="_blank"><b>Доладалар (Бытие) 33:14</b></a>  Хьо хьалха дӀагӀо, со хьуна тӀаьххье дӀавогӀур ву, сих а ца луш, даьхни а, бераш а схьадахкадаларе хьаьжжина. ТӀаккха сан эла волчу, СеӀир-махка, кхочур ву со». 
<p><a href="genesis33che.html" target="_blank"><b>Доладалар (Бытие) 33:15</b></a>  Ӏесава элира: «Пурба ло суна хьайца масех сайн стаг вита». «Иза оьшуш дац, — элира Якъуба. — Хьо соьца дика хилар гичхьана тоьур ду суна». 
<p><a href="genesis33che.html" target="_blank"><b>Доладалар (Бытие) 33:16</b></a>  Ӏесав оццу дийнахь СеӀир-махка юхавахара,
<p><a href="genesis33che.html" target="_blank"><b>Доладалар (Бытие) 33:17</b></a>  ткъа Якъуб Сакхат цӀе йолчу метте вахара (иза «кхалораш» бохург ду). Цигахь чохь Ӏан цӀа а, бежанашна кӀел хӀитта кхалораш а йира цо. Цундела аьлла цу меттигах Сакхат. 
<p><a href="genesis33che.html" target="_blank"><b>Доладалар (Бытие) 33:18</b></a>  Падан-Арамера араваьллачхьана дуьйна, кхин хьовзам боцуш КанаӀан-махкарчу Шехем-гӀала схьакхечира Якъуб. ГӀалина хьалха арахь сецира иза.
<p><a href="genesis33che.html" target="_blank"><b>Доладалар (Бытие) 33:19</b></a>  БӀе дато ахча а делла, Шехеман дегара, Хьамуран доьзалера латта ийцира Якъуба. Цу тӀехь шен четар дӀахӀоттийра цо.
<p><a href="genesis33che.html" target="_blank"><b>Доладалар (Бытие) 33:20</b></a>  Цигахь сагӀа доккху меттиг а кечйина, цу меттигах «Эл» цӀе йолу Исраилан Дела аьлла, цӀе тиллира цо.
<p><a href="genesis34che.html" target="_blank"><b>Доладалар (Бытие) 34:1</b></a>  Якъубана Леас йина йоӀ Дина яхара меттигера зударий болчу.
<p><a href="genesis34che.html" target="_blank"><b>Доладалар (Бытие) 34:2</b></a>  Цу мехкан куьйгалхочун хьаьвихочун Хьамуран кӀантана Шехемна гира иза. Цо, схьа а лаьцна, хьийзийра йоӀ.
<p><a href="genesis34che.html" target="_blank"><b>Доладалар (Бытие) 34:3</b></a>  Дина даггара езаелла, цуьнца эсала къамел дира цо.
<p><a href="genesis34che.html" target="_blank"><b>Доладалар (Бытие) 34:4</b></a>  Шен дега Хьамуре элира Шехема: «И йоӀ суна ялаехьа». 
<p><a href="genesis34che.html" target="_blank"><b>Доладалар (Бытие) 34:5</b></a>  Якъубана хиира шен йоӀ Дина хьийзийнийла, амма цуьнан кӀентий даьхни дажош арахь бара, цундела хӀумма а ца олуш Ӏара иза уьш цӀа бахккалц.
<p><a href="genesis34che.html" target="_blank"><b>Доладалар (Бытие) 34:6</b></a>  Шехеман да Хьамур веара Якъубца къамел дан.
<p><a href="genesis34che.html" target="_blank"><b>Доладалар (Бытие) 34:7</b></a>  Хилларг шайна хиъча, Якъубан кӀентий сихха арара цӀа баьхкира. Уьш чӀогӀа оьгӀазбахана бара, хӀунда аьлча Исраилан тӀаьхьенна юкъахь чӀогӀа эхье гӀуллакх дара Шехема динарг, Якъубан йоӀ а хьийзийна, ткъа и саннарг могуьйтийла дацара.
<p><a href="genesis34che.html" target="_blank"><b>Доладалар (Бытие) 34:8</b></a>  Хьамура элира цаьрга: «Даггара шун йоӀ езаелла сан кӀантана. Доьху шуьга, иза цуьнга маре яийтахьара аш.
<p><a href="genesis34che.html" target="_blank"><b>Доладалар (Бытие) 34:9</b></a>  Тхоьца захалонаш леладе: шайн йоӀарий тхоьга а бахкийта, тхайнаш шайна а бига.
<p><a href="genesis34che.html" target="_blank"><b>Доладалар (Бытие) 34:10</b></a>  Тхуна юккъехь даха ховша — латта шуна хьалха ду. Цу тӀехь Ӏан а Ӏе, мах а бе, хьал а гулде». 
<p><a href="genesis34che.html" target="_blank"><b>Доладалар (Бытие) 34:11</b></a>  Шехема элира Динин дега а, вежаршка а: «Шу сайца дика хилийта хӀуъа а дийр дара ас, аш боххург лур а дара ас шуна.
<p><a href="genesis34che.html" target="_blank"><b>Доладалар (Бытие) 34:12</b></a>  Нускалх муьлхха а там а, совгӀаташ а деха, ас дӀалур ду шуна, аша иза сайга яийтачхьана». 
<p><a href="genesis34che.html" target="_blank"><b>Доладалар (Бытие) 34:13</b></a>  Шайн йишин Динин сий дайина дела, Якъубан кӀентийн ойла хилира Шехем а, цуьнан да Хьамур а леван.
<p><a href="genesis34che.html" target="_blank"><b>Доладалар (Бытие) 34:14</b></a>  Цара элира: «И дойла яц тхан: сунтвазчу стаге тхайн йиша яхийтар эхье ду тхуна.
<p><a href="genesis34che.html" target="_blank"><b>Доладалар (Бытие) 34:15</b></a>  Тхо резахир ду, нагахь аш цхьа хӀума дахь: шаьш сунт а дина, тхо санна шу хилахь.
<p><a href="genesis34che.html" target="_blank"><b>Доладалар (Бытие) 34:16</b></a>  ТӀаккха оха шуьга тхайн йоӀарий а лур бу, шуниш а балор бу. Шуна юкъахь даха а хевшина, шуьца цхьа къам а хилла Ӏийр ду тхо.
<p><a href="genesis34che.html" target="_blank"><b>Доладалар (Бытие) 34:17</b></a>  Амма шу сунтдан реза ца хилахь, тхайн йиша схьа а эцна, тхо дӀагӀур ду». 
<p><a href="genesis34che.html" target="_blank"><b>Доладалар (Бытие) 34:18</b></a>  Цу къамелана резахилира Хьамур а, цуьнан кӀант Шехем а.
<p><a href="genesis34che.html" target="_blank"><b>Доладалар (Бытие) 34:19</b></a>  Жимачу стага кхин хан ца йолуьйтуш кхочушдира цара аьлларг, хӀунда аьлча Якъубан йоӀ долаяккха лаьара цунна, ткъа Шехем шен ден хӀусамехь уггар лоруш верг вара. 
<p><a href="genesis34che.html" target="_blank"><b>Доладалар (Бытие) 34:20</b></a>  Хьамур а, цуьнан кӀант Шехем а, адам гуллучу метте, шайн гӀалин кевне а веана, нахе вистхилира.
<p><a href="genesis34che.html" target="_blank"><b>Доладалар (Бытие) 34:21</b></a>  «И нах вайца дика бу, — элира цара. — Вайн лаьтта тӀехь Ӏойла уьш, мах а беш — кху лаьтта тӀехь царна тоъал меттиг ю. Вай церан йоӀарий балор бу, ткъа цара вайнаш буьгур бу.
<p><a href="genesis34che.html" target="_blank"><b>Доладалар (Бытие) 34:22</b></a>  Цхьа халкъ а хилла, вайца Ӏан реза бу уьш, цхьа хӀума дича: нагахь вайн божарий, церанаш санна, сунтбина хилахь.
<p><a href="genesis34che.html" target="_blank"><b>Доладалар (Бытие) 34:23</b></a>  Церан жаш а, бахам а, дерриг а даьхни а вайн хир дац тӀаккха? Резахила деза вай, тӀаккха уьш вайна юкъахь баха ховшур бу». 
<p><a href="genesis34che.html" target="_blank"><b>Доладалар (Бытие) 34:24</b></a>  ГӀалин кевне гулбелларш Хьамура а, цуьнан кӀанта Шехема а бохучунна резахилира. ГӀалин кевнах арабевлла берриг а божарий сунтбира.
<p><a href="genesis34che.html" target="_blank"><b>Доладалар (Бытие) 34:25</b></a>  КхозлагӀчу дийнахь, уьш массо а лазаро хьийзош Ӏохкучу хенахь, гӀалара нах шаьш кхерамехь бац моьттуш бара. Ткъа Якъубан ши кӀант — ШимӀа а, Леви а, Динин вежарий, тарраш а эцна, гӀалина тӀелетира. Цара массо а божарий хӀаллакбира.
<p><a href="genesis34che.html" target="_blank"><b>Доладалар (Бытие) 34:26</b></a>  Тур тоьхна Хьамур а, цуьнан кӀант Шехем а вийна, церан цӀа чуьра Дина схьа а эцна, дӀабахара уьш.
<p><a href="genesis34che.html" target="_blank"><b>Доладалар (Бытие) 34:27</b></a>  Байина нах болчу чу а оьхуш, Якъубан кӀенташа гӀали чуьра хӀума дӀадаьхьира, шайн йиша цигахь хьийзийна дела.
<p><a href="genesis34che.html" target="_blank"><b>Доладалар (Бытие) 34:28</b></a>  Цара жаш а, бажа а, варраш а дӀадигира, гӀалахь а, арахь а дерг дӀадаьхьира.
<p><a href="genesis34che.html" target="_blank"><b>Доладалар (Бытие) 34:29</b></a>  ГӀалин бахархойн хьал а, бераш а, зударий а, цӀенош чохь дерг а схьаийцира Якъубан кӀенташа. 
<p><a href="genesis34che.html" target="_blank"><b>Доладалар (Бытие) 34:30</b></a>  ТӀаккха Якъуба элира ШимӀе а, Левига а: «Аш суна тӀе бохам баийтина, кху лаьтта тӀехь Ӏаш болчу канаӀанхошна а, перезахошна а со бӀаьрга ван везар вац. Вай дукха дац, нагахь уьш, вовшах а кхетта, суна тӀелатахь, цара со а, вай массо а хӀаллаквийр ву». 
<p><a href="genesis34che.html" target="_blank"><b>Доладалар (Бытие) 34:31</b></a>  Амма цара жоп делира: «Цу стагана, нахаца лела зуда санна, хета мегар ду ткъа тхан йиша?»
<p><a href="genesis35che.html" target="_blank"><b>Доладалар (Бытие) 35:1</b></a>  Дала элира Якъубе: «Бетал цӀе йолчу меттиге хьала а валий, хьайн вешех Ӏесавах хьо ведда вогӀучу хенахь хьуна Ша гайтина волчу Далла лерина сагӀа доккху меттиг кечъе цигахь». 
<p><a href="genesis35che.html" target="_blank"><b>Доладалар (Бытие) 35:2</b></a>  Шен доьзале а, шеца болчаьрга а Якъуба элира: «ДӀакхийса шайгахь болу хийра цӀуш, цӀан а лой, тӀера бедар а хийца.
<p><a href="genesis35che.html" target="_blank"><b>Доладалар (Бытие) 35:3</b></a>  Цул тӀаьхьа новкъа довла кечло, вай Бетала гӀур ду. Халачу дийнахь сан доӀина жоп а делла, со миччанхьа а вахача, соьца хилла волчу Далла лерина сагӀа доккху меттиг кечйийр ю ас цигахь». 
<p><a href="genesis35che.html" target="_blank"><b>Доладалар (Бытие) 35:4</b></a>  Шайгахь болу хийра цӀуш а, лергара чӀагарш а Якъубе дӀаелира цара. Цо уьш Шехем-гӀали уллохь ножан дитта кӀел лаьттах дӀайоьхкира. 
<p><a href="genesis35che.html" target="_blank"><b>Доладалар (Бытие) 35:5</b></a>  Юха уьш новкъа бевлира. Дала кхерам тесира царна гонах йолчу гӀаланашкарчу нахана тӀе, цундела зуламна Якъубан берашна тӀаьхьа цхьа а ца велира.
<p><a href="genesis35che.html" target="_blank"><b>Доладалар (Бытие) 35:6</b></a>  Якъуб а, цуьнца берш а КанаӀан-махкахь йолчу Луз цӀе йолчу меттиге (хӀинца Бетал) баьхкира.
<p><a href="genesis35che.html" target="_blank"><b>Доладалар (Бытие) 35:7</b></a>  Цигахь цо Беталахь волчу Далла лерина сагӀа доккху меттиг кечйира, хӀунда аьлча кхузахь Дала Ша вовзийтира цунна, хӀара шен вешех ведда воьдучу хенахь.
<p><a href="genesis35che.html" target="_blank"><b>Доладалар (Бытие) 35:8</b></a>  Ребикха кхаьбна йолу Дебира елча, иза Бетална лахо лаьттачу ножана кӀел дӀайоьллира. Цундела тиллина цу меттиган цӀе Ӏалун Бахут (иза «делхаран наж» бохург ду). 
<p><a href="genesis35che.html" target="_blank"><b>Доладалар (Бытие) 35:9</b></a>  Якъуб Падан-Арамера юхавеача, Дала, кхин цкъа а Ша гайтина, декъалвира иза.
<p><a href="genesis35che.html" target="_blank"><b>Доладалар (Бытие) 35:10</b></a>  Дала элира цуьнга: «Хьан цӀе Якъуб ю, амма хӀинца дуьйна хьох кхин Якъуб эр дац: хьан цӀе Исраил хир ю».  Иштта Дала цуьнан цӀе Исраил тиллира.
<p><a href="genesis35che.html" target="_blank"><b>Доладалар (Бытие) 35:11</b></a>  Дала элира: «Со Нуьцкъала Дела ву. Алссам доьзалхой а хуьлуш, деба. Халкъ а, халкъийн доьзал а, паччахьаш а схьабевр бу хьох. 
<p><a href="genesis35che.html" target="_blank"><b>Доладалар (Бытие) 35:12</b></a>  ИбрахӀимна а, Исхьакхана а делла латта хьуна дӀало Ас, хьан тӀаьхьенна а дӀалур ду Ас иза».  
<p><a href="genesis35che.html" target="_blank"><b>Доладалар (Бытие) 35:13</b></a>  ТӀаккха цуьнца къамел дечу меттера дӀавахара Дела.
<p><a href="genesis35che.html" target="_blank"><b>Доладалар (Бытие) 35:14</b></a>  Якъуба Дала шеца къамел динчу метте боккха тӀулг хӀоттийра. Цу тӀе Далла лерина чагӀар а, даьтта а доьттира цо.
<p><a href="genesis35che.html" target="_blank"><b>Доладалар (Бытие) 35:15</b></a>  Дала шеца къамел динчу меттиган цӀе юха а Бетал тиллира Якъуба. 
<p><a href="genesis35che.html" target="_blank"><b>Доладалар (Бытие) 35:16</b></a>  Беталара дӀа а бахана, Эпрати-гӀалина уьш гена боцучу хенахь Рахьал беро хьовзийра.
<p><a href="genesis35che.html" target="_blank"><b>Доладалар (Бытие) 35:17</b></a>  ЧӀогӀа холчохь йолуш, бала хьоьгура цо. Бер схьаоьцуш йолчу зудчо элира: «Кхера ма кхера, хьан кхин цхьа кӀант хир ву».
<p><a href="genesis35che.html" target="_blank"><b>Доладалар (Бытие) 35:18</b></a>  Шен са дӀадалале Рахьала кӀентан цӀе Бен-Они тиллира (иза «сан баланийн кӀант» бохург ду), амма дас Бен-Яман элира цунах (иза «сан аьтто куьйган кӀант» бохург ду).
<p><a href="genesis35che.html" target="_blank"><b>Доладалар (Бытие) 35:19</b></a>  Рахьал кхелхира. Эпрати-гӀала (я Байтлахам) боьдучу новкъахь дӀайоьллира иза.
<p><a href="genesis35che.html" target="_blank"><b>Доладалар (Бытие) 35:20</b></a>  Цуьнан коша тӀехь чуртана тӀулг хӀоттийра Якъуба. И тӀулг хӀинца а Рахьалан коша тӀехь лаьтташ бу.
<p><a href="genesis35che.html" target="_blank"><b>Доладалар (Бытие) 35:21</b></a>  Шен некъ кхидӀа а бина, Мигдал Ӏедар олучу меттехь четар хӀоттийра Исраила.
<p><a href="genesis35che.html" target="_blank"><b>Доладалар (Бытие) 35:22</b></a>  Исраил цу меттехь Ӏаш волуш, Раабан шен ден ялхочуьнца Балхьатца дӀавижира. Исраилна хиира иза. Якъубан шийтта кӀант вара.
<p><a href="genesis35che.html" target="_blank"><b>Доладалар (Бытие) 35:23</b></a>  Леас бина кӀентий: Якъубан дуьххьарлераниг — Раабан, юха ШимӀа, Леви, ЯхӀуд, Иссархан, Забул.  
<p><a href="genesis35che.html" target="_blank"><b>Доладалар (Бытие) 35:24</b></a>  Рахьала бина кӀентий: Юсуп а, Бен-Яман а.  
<p><a href="genesis35che.html" target="_blank"><b>Доладалар (Бытие) 35:25</b></a>  Рахьалан ялхочо Балхьата бина кӀентий: Дан а, Наптал а.  
<p><a href="genesis35che.html" target="_blank"><b>Доладалар (Бытие) 35:26</b></a>  Леин ялхочо Залпаа бина кӀентий: Гада а, Ашар а.  Уьш Якъубана Падан-Арамехь бина кӀентий бара. 
<p><a href="genesis35che.html" target="_blank"><b>Доладалар (Бытие) 35:27</b></a>  Кхиръят-АрбаӀ (хӀинца Хьеврон) уллохь йолу Мамари цӀе йолчу меттехь Ӏачу шен дена Исхьакхана тӀевахара Якъуб. Цигахь цхьана хенахь тӀевеана Ӏийнера ИбрахӀим а, Исхьакх а.
<p><a href="genesis35che.html" target="_blank"><b>Доладалар (Бытие) 35:28</b></a>  Исхьакхан бӀе дезткъа шо дара.
<p><a href="genesis35che.html" target="_blank"><b>Доладалар (Бытие) 35:29</b></a>  Дуьнен чохь дуккха а хан яьккхина, кхелхича, шен дайх дӀакхийтира Исхьакх. Цуьнан кӀенташа Ӏесава а, Якъуба а дӀавоьллира иза.
<p><a href="genesis36che.html" target="_blank"><b>Доладалар (Бытие) 36:1</b></a>  Ӏесаван (я кхечу тайпана аьлча Эдоман) тӀаьхье хӀара ю.
<p><a href="genesis36che.html" target="_blank"><b>Доладалар (Бытие) 36:2</b></a>  КанаӀан-махкара зударий балийра Ӏесава: Ӏада а, АхӀлибам а, Басамат а. Ӏада яра хьетахочун Эйлонан йоӀ. АхӀлибам яра Ӏанин йоӀ а, хьаьвихочун ЦӀибӀонан кӀентан йоӀ а.
<p><a href="genesis36che.html" target="_blank"><b>Доладалар (Бытие) 36:3</b></a>  Ткъа Басамат яра ИсмаьӀалан йоӀ а, Набуятин йиша а.
<p><a href="genesis36che.html" target="_blank"><b>Доладалар (Бытие) 36:4</b></a>  Ӏадас Ӏесавана Элипаз вира, Басамата РаӀал вира.
<p><a href="genesis36che.html" target="_blank"><b>Доладалар (Бытие) 36:5</b></a>  АхӀлибама ЕӀуш а, ЯӀлам а, Кхорахь а вира. КанаӀан-махкахь Ӏесавана бина кӀентий бара уьш. 
<p><a href="genesis36che.html" target="_blank"><b>Доладалар (Бытие) 36:6</b></a>  Шен зударий а, кӀентий а, йоӀарий а, цӀахь болу ялхой а, даьхни а, КанаӀанахь гулбина бахам а эцна, шен ваша Якъуб волчуьра кхечу метте дӀавахара Ӏесав.
<p><a href="genesis36che.html" target="_blank"><b>Доладалар (Бытие) 36:7</b></a>  Цу шиннан дуккха а хьал а, даьхни а дара. Уьш тӀебаьхкина Ӏаш болчу лаьтта тӀехь дӀатарвала а, ваха а царна хала дара.
<p><a href="genesis36che.html" target="_blank"><b>Доладалар (Бытие) 36:8</b></a>  Иштта, дӀавахна, СеӀир-махкахь ваха хиира Ӏесав (я Эдом). 
<p><a href="genesis36che.html" target="_blank"><b>Доладалар (Бытие) 36:9</b></a>  СеӀир-лаьмнашкахь Ӏийначу эдомхойн ден Ӏесаван тӀаьхье хӀара ю.
<p><a href="genesis36che.html" target="_blank"><b>Доладалар (Бытие) 36:10</b></a>  Ӏесаван кӀентийн цӀераш яра: Ӏесаван зудчун Ӏадин кӀант Элипаз а, Ӏесаван зудчун Басаматан кӀант РаӀал а. 
<p><a href="genesis36che.html" target="_blank"><b>Доладалар (Бытие) 36:11</b></a>  Элипазан кӀентий: Теман, Омар, Цепа, ГаӀтам, Кхеназ. 
<p><a href="genesis36che.html" target="_blank"><b>Доладалар (Бытие) 36:12</b></a>  Ӏесаван кӀентан Элипазан ТамнаӀ цӀе йолуш ялхо яра. Цо Элипазана Ӏамалекх вира. Уьш Ӏесаван зудчун Ӏадин берийн бераш дара. 
<p><a href="genesis36che.html" target="_blank"><b>Доладалар (Бытие) 36:13</b></a>  РаӀалан кӀентий бара Нахьати, Зерахь, Шама, Миза. Уьш Ӏесаван зудчун Басаматан берийн бераш дара. 
<p><a href="genesis36che.html" target="_blank"><b>Доладалар (Бытие) 36:14</b></a>  Ӏесаван зудчо, Ӏанин йоӀа, ЦӀибӀонан кӀентан йоӀа АхӀлибама Ӏесавана бина кӀентий бара ЕӀуш, ЯӀлам, Кхуорахь.  
<p><a href="genesis36che.html" target="_blank"><b>Доладалар (Бытие) 36:15</b></a>  Ӏесаван тӀаьхьенах баьччанаш бара хӀорш: Ӏесаван дуьххьарлерачу кӀентан Элипазан кӀентий: баьччанаш Теман, Омар, Цепа, Кхеназ, 
<p><a href="genesis36che.html" target="_blank"><b>Доладалар (Бытие) 36:16</b></a>  Кхуорахь, ГаӀтам, Ӏамалекх. Уьш Эдомехь Элипазах схьабевлла баьччанаш бара. Иштта Ӏадин берийн бераш а дара уьш. 
<p><a href="genesis36che.html" target="_blank"><b>Доладалар (Бытие) 36:17</b></a>  Ӏесаван кӀентан РаӀалан кӀентий бара: баьччанаш Нахьати, Зерахь, Шама, Миза. Уьш Эдомехь РаӀалах схьабевлла баьччанаш бара. Иштта Ӏесаван зудчун Басаматан берийн бераш а дара уьш. 
<p><a href="genesis36che.html" target="_blank"><b>Доладалар (Бытие) 36:18</b></a>  Ӏесаван зудчун АхӀлибаман кӀентий: баьччанаш ЕӀуш, ЯӀлам, Кхуорахь. Ӏесаван зудчо, Ӏанин йоӀа АхӀлибама, бина баьччанаш бара уьш.  
<p><a href="genesis36che.html" target="_blank"><b>Доладалар (Бытие) 36:19</b></a>  Уьш Ӏесаван (Эдоман) кӀентий а, церан баьччанаш а бара. 
<p><a href="genesis36che.html" target="_blank"><b>Доладалар (Бытие) 36:20</b></a>  Ӏесав вале Эдомехь Ӏийнера хьорихо СеӀир. Цуьнан бара кӀентий: Лутани, Шубали, ЦӀибӀон, Ӏана,
<p><a href="genesis36che.html" target="_blank"><b>Доладалар (Бытие) 36:21</b></a>  Дишон, Эцар, Дишан. Эдомехь болу СеӀиран и кӀентий хьорихойн баьччанаш бара. 
<p><a href="genesis36che.html" target="_blank"><b>Доладалар (Бытие) 36:22</b></a>  Лутанин кӀентий: Хьори а, ХӀейма а. ТамнаӀ Лутанин йиша яра. 
<p><a href="genesis36che.html" target="_blank"><b>Доладалар (Бытие) 36:23</b></a>  Шубалин кӀентий: Ӏалван, Манахьат, Ӏейбал, Шапи, Онам. 
<p><a href="genesis36che.html" target="_blank"><b>Доладалар (Бытие) 36:24</b></a>  ЦӀибӀонан кӀентий: АяхӀу, Ӏана. Шен ден ЦӀибӀонан варраш яжош, яьссачу арахь довха хи карийна Ӏана вара иза. 
<p><a href="genesis36che.html" target="_blank"><b>Доладалар (Бытие) 36:25</b></a>  Ӏанин бераш: Дишон а, Ӏанин йоӀ АхӀлибам а. 
<p><a href="genesis36che.html" target="_blank"><b>Доладалар (Бытие) 36:26</b></a>  Дишонан кӀентий: Хьемдан, Эшбан, Итран, Керан. 
<p><a href="genesis36che.html" target="_blank"><b>Доладалар (Бытие) 36:27</b></a>  Эцаран кӀентий: БилхӀан, ЗаӀван, Ӏакхан. 
<p><a href="genesis36che.html" target="_blank"><b>Доладалар (Бытие) 36:28</b></a>  Дишанан кӀентий: ӀуцӀа, Арани.  
<p><a href="genesis36che.html" target="_blank"><b>Доладалар (Бытие) 36:29</b></a>  Хьорихойн баьччанаш бара Лутани, Шубали, ЦӀибӀон, Ӏана,
<p><a href="genesis36che.html" target="_blank"><b>Доладалар (Бытие) 36:30</b></a>  Дишон, Эцар, Дишан. Уьш СеӀир-махкахь шайн-шайн тобанашкахь хьорихойн баьччанаш бара. 
<p><a href="genesis36che.html" target="_blank"><b>Доладалар (Бытие) 36:31</b></a>  Исраилан махкахь паччахьаш хилале Эдомехь хӀара паччахьаш бара: 
<p><a href="genesis36che.html" target="_blank"><b>Доладалар (Бытие) 36:32</b></a>  БеӀаран кӀант БулаӀ. Цуьнан гӀалин цӀе ДинхӀаба яра. 
<p><a href="genesis36che.html" target="_blank"><b>Доладалар (Бытие) 36:33</b></a>  БулаӀ велча, цуьнан метта Бацар-гӀаларчу Зерахьан кӀант Ябаб паччахь хилира. 
<p><a href="genesis36che.html" target="_blank"><b>Доладалар (Бытие) 36:34</b></a>  Ябаб велча, цуьнан метта теманхойн махкара Хьушам паччахь хилира. 
<p><a href="genesis36che.html" target="_blank"><b>Доладалар (Бытие) 36:35</b></a>  Хьушам велча, цуьнан метта Бедадан кӀант ХӀадад паччахь хилира. Муаби-махкахь маданхошна тӀехь толам баьккхина вара иза. Цуьнан гӀалин цӀе Ӏавит яра. 
<p><a href="genesis36che.html" target="_blank"><b>Доладалар (Бытие) 36:36</b></a>  ХӀадад велча, цуьнан метта Масрекха-гӀалара Самла паччахь хилира. 
<p><a href="genesis36che.html" target="_blank"><b>Доладалар (Бытие) 36:37</b></a>  Самла велча, цуьнан метта хина йистера Рехьабат-гӀалара Шаул паччахь хилира. 
<p><a href="genesis36che.html" target="_blank"><b>Доладалар (Бытие) 36:38</b></a>  Шаул велча, цуьнан метта Ӏахбаран кӀант БаӀал-Хьанан паччахь хилира. 
<p><a href="genesis36che.html" target="_blank"><b>Доладалар (Бытие) 36:39</b></a>  Ӏахбаран кӀант БаӀал-Хьанан велча, цуьнан метта ХӀадад паччахь хилира. Цуьнан гӀалин цӀе ПаӀу яра. Мезахьабан йоӀан Матарадан йоӀ Ма-ХӀайтӀабал яра цуьнан зуда.  
<p><a href="genesis36che.html" target="_blank"><b>Доладалар (Бытие) 36:40</b></a>  ХӀорш ю Ӏесаван тӀаьхьенах болчу баьччанийн цӀераш, церан тайпанашка а, лаьттанашка а хьаьжжина: ТамнаӀ, Ӏаьлви, Етат,
<p><a href="genesis36che.html" target="_blank"><b>Доладалар (Бытие) 36:41</b></a>  АхӀлибам, Эла, Пинан,
<p><a href="genesis36che.html" target="_blank"><b>Доладалар (Бытие) 36:42</b></a>  Кхеназ, Теман, Мубацар,
<p><a href="genesis36che.html" target="_blank"><b>Доладалар (Бытие) 36:43</b></a>  Магдаал, Ӏирам. Эдомхойн ден Ӏесавах схьабевлла баьччанаш бара уьш. Шайн долахь долчу лаьтта тӀехь шайн-шайн тайпанашца Ӏаш бара уьш.
<p><a href="genesis37che.html" target="_blank"><b>Доладалар (Бытие) 37:1</b></a>  Якъуб шен да ваьхначу КанаӀан-махкахь Ӏаш вара. 
<p><a href="genesis37che.html" target="_blank"><b>Доладалар (Бытие) 37:2</b></a>  ХӀара ду Якъубан тӀаьхьенах хилларг. ВуьрхӀитта шо долу Юсуп шен вежаршца ден уьстагӀий а, гезарий а яжош вара. Цуьнца хуьлуш болу цуьнан вежарий Якъубан шиннан зудчун Балхьатан а, Залпаан а кӀентий бара. Юсупа шен вежарша дина вон хӀума дега дӀадуьйцура.
<p><a href="genesis37che.html" target="_blank"><b>Доладалар (Бытие) 37:3</b></a>  Исраил (я Якъуб) воккха стаг волчу хенахь дуьнен чу ваьлла вара Юсуп, цундела вукху кӀентел дукхавезара цунна иза. Цо Юсупна хаза кечдина духар делира.
<p><a href="genesis37che.html" target="_blank"><b>Доладалар (Бытие) 37:4</b></a>  Шайл а алсам дена дукхавезийла хиъча, вежаршна Юсуп ца вийзира, цуьнца бертахь къамел дан а ца лаьара царна.
<p><a href="genesis37che.html" target="_blank"><b>Доладалар (Бытие) 37:5</b></a>  Цкъа Юсупна гӀан гира. Цо иза вежаршна дийцира, царна Юсуп кхин а чӀогӀа ца вийзира.
<p><a href="genesis37che.html" target="_blank"><b>Доладалар (Бытие) 37:6</b></a>  Цо элира цаьрга: «ЛадогӀийша, суна хӀун гӀан гина.
<p><a href="genesis37che.html" target="_blank"><b>Доладалар (Бытие) 37:7</b></a>  Вай кха тӀехь цӀевнаш доьхкуш дара. ЦӀеххьана сан цӀов, айа а белла, дӀанисбелира, шун цӀевнаш, цунна гонах а хӀиттина, цунна охьатаьӀира». 
<p><a href="genesis37che.html" target="_blank"><b>Доладалар (Бытие) 37:8</b></a>  Вежарша элира цуьнга: «Хьо паччахь а хилла, тхуна тӀехь куьйгалла деш хир ву моьтту хьуна?» Цуьнан гӀан а, иза дийцар а бахьана долуш кхин а чӀогӀа ца вийзира царна иза. 
<p><a href="genesis37che.html" target="_blank"><b>Доладалар (Бытие) 37:9</b></a>  Кхин цхьа гӀан а гира Юсупна, иза а вежаршна дийцира цо: «ЛадогӀийша, кхин цхьа гӀан а гира суна: хӀинца суна хьалха охьатаьӀаш малх а, бутт а, цхьайтта седа а бара». 
<p><a href="genesis37che.html" target="_blank"><b>Доладалар (Бытие) 37:10</b></a>  Вежаршна дийцина ца Ӏаш, дена а дийцира цо и гӀан. Дас бехк баьккхира цуьнга: «И хӀун гӀан ду хьуна гинарг? Со а, хьан нана а, хьан вежарий а, дахка а даьхкина, хьуна хьалха охьатаьӀар ду ткъа?» 
<p><a href="genesis37che.html" target="_blank"><b>Доладалар (Бытие) 37:11</b></a>  Вежарий хьоьгура цунах, амма дас дагахь латтадора и хилларг. 
<p><a href="genesis37che.html" target="_blank"><b>Доладалар (Бытие) 37:12</b></a>  Шайн ден жаш дажо Шехем олучу метте бахара вежарий.
<p><a href="genesis37che.html" target="_blank"><b>Доладалар (Бытие) 37:13</b></a>  Исраила элира Юсупе: «Шехемна уллохь жа дажош бу хьан вежарий, хьо царна тӀевахийта воллу со». «Со кийча ву», — жоп делира Юсупа. 
<p><a href="genesis37che.html" target="_blank"><b>Доладалар (Бытие) 37:14</b></a>  Дас элира цуьнга: «Ваха а гӀой, хьажа хьайн вежарий хӀун деш бу а, жа муха ду а, юха а волий, суна жоп а да цунах лаций». Хьеврон-тогӀи чуьра Шехеме вахийтира цо Юсуп.
<p><a href="genesis37che.html" target="_blank"><b>Доладалар (Бытие) 37:15</b></a>  Цигахь тила а велла, арахула иза лелачу хенахь цунна дуьхьалкхийтира цхьа некъахо. Цо хаьттира Юсупе: «Ахь хӀун лоьху?» — аьлла. 
<p><a href="genesis37che.html" target="_blank"><b>Доладалар (Бытие) 37:16</b></a>  Юсупа элира: «Ас сайн вежарий лоьху. Алахьа соьга, мичахь бу уьш шайн жаш дажош?» 
<p><a href="genesis37che.html" target="_blank"><b>Доладалар (Бытие) 37:17</b></a>  «Уьш кхузара дӀабахна, — жоп делира цу некъахочо. — Суна хезира цара олуш: „Дотане гӀур ду вай“». ТӀаьхьаваханчу Юсупна шен вежарий Дотан олучу гӀалина уллохь карийра.
<p><a href="genesis37che.html" target="_blank"><b>Доладалар (Бытие) 37:18</b></a>  Геннахь Юсуп тӀевогӀуш а гина, шайна и тӀекхачале вежарша барт бира иза вен.
<p><a href="genesis37che.html" target="_blank"><b>Доладалар (Бытие) 37:19</b></a>  «Хьуьлла вогӀу хӀара гӀенаш гуш верг! — элира цара. —
<p><a href="genesis37che.html" target="_blank"><b>Доладалар (Бытие) 37:20</b></a>  Вен а вийна, гӀуна чу кхосса веза вай иза, цӀахь иза экхано виъна эр ду вай. ТӀаккха хуур ду вайна цуьнан гӀенех хӀун хуьлу». 
<p><a href="genesis37che.html" target="_blank"><b>Доладалар (Бытие) 37:21</b></a>  И къамел хезча, Юсуп кӀелхьарваккха луучу Раабана элира: «ХӀан-хӀа, иза вуьйр вац вай».
<p><a href="genesis37che.html" target="_blank"><b>Доладалар (Бытие) 37:22</b></a>  Кхин а элира цо: «ЦӀий ма Ӏанаделаш. Яьссачу арара оцу гӀуна чу кхосса иза, амма цунна тӀе куьг ма айа». Царах иза кӀелхьара а ваьккхина, да волчу дӀавахийта лууш вара Раабан.
<p><a href="genesis37che.html" target="_blank"><b>Доладалар (Бытие) 37:23</b></a>  Юсуп вежаршна тӀевеача, цунна тӀера еза, хаза кечйина бедарш схьаехира цара.
<p><a href="genesis37che.html" target="_blank"><b>Доладалар (Бытие) 37:24</b></a>  Юха чохь хи доцучу, яьссачу гӀуна чу кхоьссира иза вежарша.
<p><a href="genesis37che.html" target="_blank"><b>Доладалар (Бытие) 37:25</b></a>  ХӀума яа охьахевшича, царна гира ГалӀад цӀе йолчу меттера эмкалийн къепалца богӀу ИсмаьӀалан тӀаьхьенах болу нах. Хаза хьожа йогӀучу бецех а, зезагех дина тайп-тайпана хьакхарех а эмкалш а йоьттина, Мисар-махка боьлхура уьш.
<p><a href="genesis37che.html" target="_blank"><b>Доладалар (Бытие) 37:26</b></a>  ЯхӀуда элира вежаршка: «Вайна хӀун пайда бу, ваша вен а вийна, цунах дерг лачкъийна Ӏийча?
<p><a href="genesis37che.html" target="_blank"><b>Доладалар (Бытие) 37:27</b></a>  Цул а оцу нахана дӀавухкур ву вай иза, цунна тӀе куьг айа а дезар дац — вайн ваша ма ву иза». Вежарий резахилира цо аьллачунна.
<p><a href="genesis37che.html" target="_blank"><b>Доладалар (Бытие) 37:28</b></a>  ИсмаьӀалан тӀаьхьенах болу и маданхойн совдегарш тӀехбовлучу хенахь вежарша Юсуп, гӀуна чуьра хьала а ваьккхина, ткъа детин ахчанах царна воьхкира. Цу наха иза Мисара дӀавигира.
<p><a href="genesis37che.html" target="_blank"><b>Доладалар (Бытие) 37:29</b></a>  Раабанна ца хаьара хилларг. ГӀуна тӀе вахача, цигахь Юсуп а ца гина, холчу хӀоьттина, шена тӀера хӀуманаш этӀийра цо.
<p><a href="genesis37che.html" target="_blank"><b>Доладалар (Бытие) 37:30</b></a>  Юха а веана, цо элира вежаршка: «КӀант цигахь вац! Со хӀинца дена хьалха муха гӀур ву?» 
<p><a href="genesis37che.html" target="_blank"><b>Доладалар (Бытие) 37:31</b></a>  ТӀаккха цара, бож а йийна, цуьнан цӀий хьаькхира Юсупан куча тӀе.
<p><a href="genesis37che.html" target="_blank"><b>Доладалар (Бытие) 37:32</b></a>  Юха, и коч шайн дена тӀе а яьхьна, цара элира: «ХӀара карийна тхуна. Хьажахь, хьан кӀентан юй хӀара?» 
<p><a href="genesis37che.html" target="_blank"><b>Доладалар (Бытие) 37:33</b></a>  Коч евзинчу дас элира: «ХӀара сан кӀентан коч ю! Иза экхано виъна! Юсуп цистина дӀаваьккхина». 
<p><a href="genesis37che.html" target="_blank"><b>Доладалар (Бытие) 37:34</b></a>  Шена тӀера бедарш а этӀийна, Ӏаьржа духар а дуьйхина, дуккха а деношкахь кӀантах белхар дира Якъуба.
<p><a href="genesis37che.html" target="_blank"><b>Доладалар (Бытие) 37:35</b></a>  Массо а цуьнан кӀентий а, йоӀарий а иза теван гӀертара, амма иза тен дагахь вацара: «Сайн кӀантана сагатдеш, эхарта дӀагӀур ву со», — бохура цо. КхидӀа а белхар дира дас. 
<p><a href="genesis37che.html" target="_blank"><b>Доладалар (Бытие) 37:36</b></a>  Ткъа цу хенахь маданхоша Мисар-махкахь пирӀунан гӀаролан хьаькам волчу Патипарна воьхкира Юсуп.
<p><a href="genesis38che.html" target="_blank"><b>Доладалар (Бытие) 38:1</b></a>  Цу хенахь шен вежарий болчуьра дӀа а вахана, Ӏадулам олучу меттера волу Хьира цӀе йолу стаг волчохь Ӏаш вара ЯхӀуд.
<p><a href="genesis38che.html" target="_blank"><b>Доладалар (Бытие) 38:2</b></a>  Цигахь ЯхӀудана ШуӀа цӀе йолчу канаӀанхочун йоӀ евзира. Яла а йина, цунах кхийтира иза.
<p><a href="genesis38che.html" target="_blank"><b>Доладалар (Бытие) 38:3</b></a>  Зудчо кӀант вича, цуьнан цӀе Ӏаьр тиллира.
<p><a href="genesis38che.html" target="_blank"><b>Доладалар (Бытие) 38:4</b></a>  Юха а доьзалхочух а хилла, кӀант вира ЯхӀудан зудчо. КӀентан цӀе Онан тиллира цо.
<p><a href="genesis38che.html" target="_blank"><b>Доладалар (Бытие) 38:5</b></a>  Кезаб олучу меттехь шена кхин цхьа кӀант а вича, цуьнан цӀе Шейла тиллира цо. 
<p><a href="genesis38che.html" target="_blank"><b>Доладалар (Бытие) 38:6</b></a>  Шен дуьххьарлерачу кӀантана Ӏаьрана Тамара цӀе йолуш зуда ялийра ЯхӀуда.
<p><a href="genesis38che.html" target="_blank"><b>Доладалар (Бытие) 38:7</b></a>  Амма Шена хьалха Ӏаьр къиношца Ӏарна, Везачу Эло са ийцира цуьнан.
<p><a href="genesis38che.html" target="_blank"><b>Доладалар (Бытие) 38:8</b></a>  ТӀаккха ЯхӀуда элира Онане: «Хьайн вешех йисинчуьнца дӀа а вижна, марвешин декхар кхочушдан деза ахь вешин тӀаьхье хилийта». 
<p><a href="genesis38che.html" target="_blank"><b>Доладалар (Бытие) 38:9</b></a>  Амма Онанна хаьара оцу тӀаьхьенан да ша хир воций, цундела хӀоразза а вешин зудчуьнца дӀавижча, бер ца хуьлу агӀо лелайора цо.
<p><a href="genesis38che.html" target="_blank"><b>Доладалар (Бытие) 38:10</b></a>  Везачу Элана хьалха къилахь дара Онана лелош дерг, цундела Цо цуьнан а са дӀаийцира.
<p><a href="genesis38che.html" target="_blank"><b>Доладалар (Бытие) 38:11</b></a>  ТӀаккха оцу шинна хилларг жимаха волчу кӀантана Шейлана хиларна кхоьруш, ЯхӀуда элира шен несе Тамаре: «Сан кӀант Шейла воккха хиллалц, хьайн да волчу дӀа а гӀой, йисина Ӏаш йолу зуда Ӏа ма-еззара Ӏе». Тамара шен ден цӀа дӀаяхара.
<p><a href="genesis38che.html" target="_blank"><b>Доладалар (Бытие) 38:12</b></a>  Дикка хан яьлча, ЯхӀудан зуда, ШуӀин йоӀ, елира. Шен са тийначул тӀаьхьа ЯхӀуд шен уьстагӀий лоргуш болу нах болчу Тамне вахара. Ӏадулам-гӀалара цуьнан доттагӀа Хьира а вахара цуьнца.
<p><a href="genesis38che.html" target="_blank"><b>Доладалар (Бытие) 38:13</b></a>  Тамаре элира: «Хьан марда Тамне уьстагӀий ларга воьдуш ву».
<p><a href="genesis38che.html" target="_blank"><b>Доладалар (Бытие) 38:14</b></a>  Йисина Ӏачу зудчун духар дӀа а даьккхина, юьхь къайлайоккхуш тӀе хӀума а кхоьллина, Тамне боьдучу новкъахь йолчу Ӏенаим-гӀалех чувулучу меттехь охьахиира иза. Цунна гора, Шейла воккха хиллехь а, ша цуьнга маре дӀа ца ялар.
<p><a href="genesis38che.html" target="_blank"><b>Доладалар (Бытие) 38:15</b></a>  Тамара шена гича, цуьнан юьхь дӀакъевлина хиларна цунах нахаца лела зуда таръелира ЯхӀудана.
<p><a href="genesis38che.html" target="_blank"><b>Доладалар (Бытие) 38:16</b></a>  Зудчунна тӀе а вахана, цо элира: «Ялохьа, хьайца дӀавижийтахьа со». Цунна ца хаьара иза шен нус юйла. Зудчо хаьттира: «Ахь хӀун лур ю суна хьо сайца дӀавуьжуьйтург?» 
<p><a href="genesis38che.html" target="_blank"><b>Доладалар (Бытие) 38:17</b></a>  ЯхӀуда жоп делира: «Ас сайн жена юкъара буьхьиг йоуьйтур ю хьуна». Зудчо юха а хаьттира: «Закъалтана хӀума лур юй ахь, буьхьиг схьаяийтталц?» 
<p><a href="genesis38che.html" target="_blank"><b>Доладалар (Бытие) 38:18</b></a>  ЯхӀуда хаьттира: «ХӀун закъалт ло хьуна?» Зудчо жоп делира: «Хьан мухӀар а, цу тӀера тӀийриг а, хьан карара Ӏаса а оьшу суна». Цо йоьхург дӀа а елла, цуьнца дӀавижира ЯхӀуд. Тамара доьзалхочух хилира цунах.
<p><a href="genesis38che.html" target="_blank"><b>Доладалар (Бытие) 38:19</b></a>  Цигара дӀа а яхана, ша тӀеоьхкина хӀуманаш дӀа а яьхна, йисина Ӏачу зудчун духар тӀедуьйхира цо. 
<p><a href="genesis38che.html" target="_blank"><b>Доладалар (Бытие) 38:20</b></a>  Цу хенахь ЯхӀуда шен доттагӀа Ӏадуламхо Хьира вахийтира, буьхьиг а эцна, ша закъалтана елла хӀуманаш цу зудчуьнгара схьаэца. Амма доттагӀчунна и зуда ца карийра.
<p><a href="genesis38che.html" target="_blank"><b>Доладалар (Бытие) 38:21</b></a>  Цо хаьттира цигарчу нахе: «Ӏенаим уллохула болучу некъан йистехь Ӏийна, цӀуйн дуьхьа нахаца лелаш йолу еза зуда мичахь ю?» — аьлла. Цара жоп делира: «Кхузахь-м ца хилла цхьа а цӀуйн дуьхьа нахаца лела еза зуда». 
<p><a href="genesis38che.html" target="_blank"><b>Доладалар (Бытие) 38:22</b></a>  ЯхӀуд волчу юха а веана, Хьирас элира: «Суна иза ца карий, цигарчу наха: „Кхузахь-м яц цхьа а цӀуйн дуьхьа нахаца лела еза зуда“, — боху». 
<p><a href="genesis38che.html" target="_blank"><b>Доладалар (Бытие) 38:23</b></a>  ЯхӀуда элира: «Делахь шегахь йисинарг шена юьтур цо, вайх нах белийта ца лаьа суна. Ас цунна буьхьиг яхьийтира, амма хьуна и зуда ца карийна». 
<p><a href="genesis38che.html" target="_blank"><b>Доладалар (Бытие) 38:24</b></a>  Кхо бутт баьлча, ЯхӀуде элира: «Нахаца а лелла, доьзалхочух хилла хьан нус Тамара!» ЯхӀуда элира: «Ара а яккхий, ягае иза!» 
<p><a href="genesis38che.html" target="_blank"><b>Доладалар (Бытие) 38:25</b></a>  Амма ша дӀаюьгучу хенахь мардена тӀе стаг вахийтира Тамарас: «ХӀара хӀуманаш йолчу стагах доьзалхочух ю со. ДӀахьажал, хьенан ду хаьий хьуна хӀара мухӀар а, тӀийриг а, Ӏаса а», — аьлла. 
<p><a href="genesis38che.html" target="_blank"><b>Доладалар (Бытие) 38:26</b></a>  ЯхӀудана евзира и хӀуманаш, цо элира: «Сан болчул а бехк бац цуьнан, хӀунда аьлча ас сайн кӀанте Шейле иза дӀа ца елира». Кхин цуьнца дӀа ца вижира ЯхӀуд. 
<p><a href="genesis38che.html" target="_blank"><b>Доладалар (Бытие) 38:27</b></a>  Доьзалхо хуьлу хан тӀекхаьчча, Тамарин кийрахь шала бераш дуйла хиира.
<p><a href="genesis38che.html" target="_blank"><b>Доладалар (Бытие) 38:28</b></a>  Бер хуьлучу хенахь хьалхарчу доьзалхочун куьг гучудаьлча, бер схьаоьцучу зудчо, цуьнан куьйгах цӀен тай а дихкина, элира: «ХӀара хьалхара ву».
<p><a href="genesis38che.html" target="_blank"><b>Доладалар (Бытие) 38:29</b></a>  Амма кӀанта куьг юха а даьккхина, хьалха цуьнан ваша велира дуьнен чу. Бер схьаоьцучу зудчо элира: «Хьо муха чекхвели, Парас?!» Цу кӀентан цӀе Парас тиллира (иза «чекхвалар» бохург ду).
<p><a href="genesis38che.html" target="_blank"><b>Доладалар (Бытие) 38:30</b></a>  Юха куьйга тӀехь цӀен тай дерг а велира гучу. Цуьнан цӀе Зерахь тиллира (иза «сатасар» бохучух тера ду).
<p><a href="genesis39che.html" target="_blank"><b>Доладалар (Бытие) 39:1</b></a>  ИсмаьӀалан тӀаьхьенах болчу совдегарша Мисар-махка валийра Юсуп. ПирӀунан гӀаролан хьаькам а волуш, цунна уллорчех цхьаъ волчу мисархочо Патипара ийцира иза цаьргара.
<p><a href="genesis39che.html" target="_blank"><b>Доладалар (Бытие) 39:2</b></a>  Веза Эла вара Юсупца, цуьнан дика аьтто хилира. Хьолахо волчу мисархочун хӀусамехь вехаш вара иза.
<p><a href="genesis39che.html" target="_blank"><b>Доладалар (Бытие) 39:3</b></a>  Цуьнан хӀусаман дена гора Веза Эла Юсупца хилар а, цо дечу гӀуллакхаш тӀехь гӀо деш Иза хилар а.
<p><a href="genesis39che.html" target="_blank"><b>Доладалар (Бытие) 39:4</b></a>  Патипар реза вара Юсупна. Цунах хьалхара ялхо вира цо, цӀа а, берриг бахам а Юсупе лело дӀа а белла.
<p><a href="genesis39che.html" target="_blank"><b>Доладалар (Бытие) 39:5</b></a>  ХӀусамдас Юсуп куьйгалла дан хӀоттийчхьана дуьйна, Везачу Эло декъалйира мисархочун хӀусам Юсупан дуьхьа. Везачу Элан беркат доьссира Патипаран долахь долчунна дерригенна а тӀе: цӀенна а, аренна а.
<p><a href="genesis39che.html" target="_blank"><b>Доладалар (Бытие) 39:6</b></a>  Цундела цо Юсупах тешна дитинера доллу хӀума а. Юсуп бахьана долуш цхьана а хӀуманна гӀайгӀа яцара цунна, ша юучун бен. Юсуп куц долуш а, хаза а вара.
<p><a href="genesis39che.html" target="_blank"><b>Доладалар (Бытие) 39:7</b></a>  Дукха хан ялале хӀусамден зуда кхуьнга хьежа елира. Цо элира Юсупе, шеца дӀавижа аьлла.
<p><a href="genesis39che.html" target="_blank"><b>Доладалар (Бытие) 39:8</b></a>  Амма Юсуп реза ца хилира, цо бохура: «Со волчохь сан эло цхьана а цӀа чохь йолчу хӀуманна гӀайгӀа бан ца оьшу, шен долахь дерг дерриг а сох тешна дитина цо.
<p><a href="genesis39che.html" target="_blank"><b>Доладалар (Бытие) 39:9</b></a>  Кху цӀа чохь со коьртаниг ву. Сан эло оьшург дерриг а луш ду суна, цхьа хьо йоцург, хӀунда аьлча хьо цуьнан зуда ю. Ас муха бийр бу вон болх, Далла хьалха къа муха латор ду?» 
<p><a href="genesis39che.html" target="_blank"><b>Доладалар (Бытие) 39:10</b></a>  ХӀора дийнахь цу зудчо доьххушехь, цуьнца дӀавижа а, хила а реза ца хуьлура иза.
<p><a href="genesis39che.html" target="_blank"><b>Доладалар (Бытие) 39:11</b></a>  Цкъа цӀеранаш чохь боцучу хенахь, цхьа гӀуллакх а хилла, чувеара Юсуп.
<p><a href="genesis39che.html" target="_blank"><b>Доладалар (Бытие) 39:12</b></a>  Цуьнан бедар схьа а лаьцна, зудчо элира: «ДӀавижа соьца!» Амма тӀехулара бедар зудчун карахь а юьсуш, ведда араиккхира Юсуп.
<p><a href="genesis39che.html" target="_blank"><b>Доладалар (Бытие) 39:13</b></a>  Шегахь бедар а йитина, иза дӀаведдийла а гина,
<p><a href="genesis39che.html" target="_blank"><b>Доладалар (Бытие) 39:14</b></a>  зудчо, ялхой схьа а кхайкхина, элира: «Хьовсийша, хӀара Ӏебархо вайн цӀа чу валийна, ткъа хӀара вай сийсаздеш ву! Кху чу а веана, соьца дӀавижа гӀерташ вара иза, амма со мохь хьекха хӀоьттича,
<p><a href="genesis39che.html" target="_blank"><b>Доладалар (Бытие) 39:15</b></a>  шен бедар соьгахь а йитина, веди иза». 
<p><a href="genesis39che.html" target="_blank"><b>Доладалар (Бытие) 39:16</b></a>  Юсупан тӀеюху хӀума шегахь йитира зудчо, хӀусамда цӀа валлалц.
<p><a href="genesis39che.html" target="_blank"><b>Доладалар (Бытие) 39:17</b></a>  Цунна а изза дийцира цо: «Ахь валийна Ӏебархойн лай со йолчу а веана, со хьийзо гӀерташ вара,
<p><a href="genesis39che.html" target="_blank"><b>Доладалар (Бытие) 39:18</b></a>  амма ас мохь хьаькхча, шен бедар соьгахь а йитина, ведира иза».
<p><a href="genesis39che.html" target="_blank"><b>Доладалар (Бытие) 39:19</b></a>  «Хьан лай сан сий дайа гӀоьрти!» — бохура зудчо. Цо дуьйцучуьнга ла а доьгӀна, чӀогӀа оьгӀазвахара Патипар.
<p><a href="genesis39che.html" target="_blank"><b>Доладалар (Бытие) 39:20</b></a>  Схьа а лаьцна, паччахьан тутмакхаш болчу набахти чу воьллира цо Юсуп. Иштта набахти чу кхечира иза.
<p><a href="genesis39che.html" target="_blank"><b>Доладалар (Бытие) 39:21</b></a>  Амма цигахь а Веза Эла вара цуьнца. Гуттар а кхуьнан дола деш Ша хиларна, набахтин коьртачу хьаькамана хӀара дикачу агӀор гайтира Везачу Эло.
<p><a href="genesis39che.html" target="_blank"><b>Доладалар (Бытие) 39:22</b></a>  Набахтин коьртачу хьаькамо массо а тутмакхашна тӀехь куьйгалла дан а, набахтехь долчу хьолах жоп дала а хӀоттийра Юсуп.
<p><a href="genesis39che.html" target="_blank"><b>Доладалар (Бытие) 39:23</b></a>  Цунна ша тӀедиллинчу гӀуллакхна сагатдан ца оьшура набахтин коьртачу хьаькамо, хӀунда аьлча, Юсупан массо а хӀуманна тӀехь аьтто беш, Веза Эла вара цуьнца.
<p><a href="genesis40che.html" target="_blank"><b>Доладалар (Бытие) 40:1</b></a>  Дукха хан ялале Мисаран паччахьан ши ялхо, чагӀардуттург а, бепигдоттург а, шайн элана, Мисар-мехкан паччахьна хьалха бехке хиллера.
<p><a href="genesis40che.html" target="_blank"><b>Доладалар (Бытие) 40:2</b></a>  ПирӀун оьгӀазвахнера шен коьртачу чагӀардуттучунна а, коьртачу бепигдоттучунна а.
<p><a href="genesis40che.html" target="_blank"><b>Доладалар (Бытие) 40:3</b></a>  Цо и шиъ Юсуп чувоьллина волчу, цуьнан элан Патипаран цӀенца йолчу набахти чу воллийтира.
<p><a href="genesis40che.html" target="_blank"><b>Доладалар (Бытие) 40:4</b></a>  Набахтин коьртачу хьаькамо уьш Юсупе дӀабелира. Юсуп церан гӀуллакхе хьожуш вара. Чувоьллинчул тӀаьхьа жимма хан яьлча, цу шина ялхочунна
<p><a href="genesis40che.html" target="_blank"><b>Доладалар (Бытие) 40:5</b></a>  цхьана буса гӀан гира. ХӀора гӀенан шен маьӀна дара.
<p><a href="genesis40che.html" target="_blank"><b>Доладалар (Бытие) 40:6</b></a>  ШолгӀачу Ӏуьйранна уьш болчу веача, Юсупна гира и шиъ гӀайгӀане воьжна.
<p><a href="genesis40che.html" target="_blank"><b>Доладалар (Бытие) 40:7</b></a>  Шеца шен хӀусамден цӀа чохь чубоьхкинчу пирӀунна уллорчу элашка хаьттира цо: «Тахана сел гӀайгӀане хӀунда ву шуьшиъ?» 
<p><a href="genesis40che.html" target="_blank"><b>Доладалар (Бытие) 40:8</b></a>  «Тхойшинне а гӀан гина, — жоп делира цара, — ткъа цунах дерг кхето стаг вац». Юсупа элира цаьрга: «Кхетор Делера дац ткъа? Дийцал суна шайн гӀенаш». 
<p><a href="genesis40che.html" target="_blank"><b>Доладалар (Бытие) 40:9</b></a>  Коьртачу чагӀардуттучо дийцира Юсупна шен гӀан: «Суна гӀенах кемсийн таьлланг гира.
<p><a href="genesis40che.html" target="_blank"><b>Доладалар (Бытие) 40:10</b></a>  Цу тӀехь кхо га дара. Таьлланго заза даьккхира, юха зазанах цу сохьта кемсийн хорханаш хилира.
<p><a href="genesis40che.html" target="_blank"><b>Доладалар (Бытие) 40:11</b></a>  Сан карахь пирӀунан кад бара. Ас, кемсаш а яьхна, кеда чу мутт а даьккхина, пирӀуне кад дӀабелира». 
<p><a href="genesis40che.html" target="_blank"><b>Доладалар (Бытие) 40:12</b></a>  «Цуьнан маьӀна иштта ду, — элира цуьнга Юсупа. — Кхо га — иза кхо де ду.
<p><a href="genesis40che.html" target="_blank"><b>Доладалар (Бытие) 40:13</b></a>  Кхо де даьлча, пирӀуно хьо лаккха айина, хьалха хиллачу метте дӀахӀоттор ву. Ахьа, хьалха ма-баллара, пирӀуне кад дӀалур бу.
<p><a href="genesis40che.html" target="_blank"><b>Доладалар (Бытие) 40:14</b></a>  Амма ас доьху хьоьга, хьайна дика хан тӀееача, со дага а ваийтий, суна дика болх хилийтархьама пирӀуне со хьахавелахь, набахти чуьра араваккха алий.
<p><a href="genesis40che.html" target="_blank"><b>Доладалар (Бытие) 40:15</b></a>  Ӏебархойн махкара нуьцкъах схьавалийна со, кхузахь а набахти чуволлал хӀума а ца даьлла соьгара». 
<p><a href="genesis40che.html" target="_blank"><b>Доладалар (Бытие) 40:16</b></a>  Юсупа динчу маьӀнина реза а хилла, коьртачу бепигдоттучо элира цуьнга: «Суна а гира гӀан: ас коьрта тӀехь латтош кхо тускар дара, чохь бепиг а долуш.
<p><a href="genesis40che.html" target="_blank"><b>Доладалар (Бытие) 40:17</b></a>  Лакхарчу тускар чохь пирӀунна деттина бепиг дара, амма иза олхазарша, зӀакарш а етташ, дууш дара». 
<p><a href="genesis40che.html" target="_blank"><b>Доладалар (Бытие) 40:18</b></a>  «Цуьнан маьӀна иштта ду, — элира Юсупа. Кхо тускар — иза кхо де ду.
<p><a href="genesis40che.html" target="_blank"><b>Доладалар (Бытие) 40:19</b></a>  Кхо де даьлча, хьо а пирӀуно лаккха хьалаойур ву — хьокханна тӀе а хаийна, ткъа олхазарша хьан дегӀах зӀакарш еттар ю».
<p><a href="genesis40che.html" target="_blank"><b>Доладалар (Бытие) 40:20</b></a>  Кхо де даьлча, пирӀунан вина де дара. Цо той хӀоттийра шена уллорчарна. Уьш гонах а болуш, пирӀуно лаккха хьалаайира коьрта чагӀардуттург а, коьрта бепигдоттург а.
<p><a href="genesis40che.html" target="_blank"><b>Доладалар (Бытие) 40:21</b></a>  Коьрта чагӀардуттург шен хьалхалерчу метте дӀахӀоттийра цо, вукхо юха а пирӀунан кара кад белира.
<p><a href="genesis40che.html" target="_blank"><b>Доладалар (Бытие) 40:22</b></a>  Ткъа коьрта бепигдоттург хьалаоьллира, Юсупа маьӀна деш ма-аллара.
<p><a href="genesis40che.html" target="_blank"><b>Доладалар (Бытие) 40:23</b></a>  Амма коьртачу чагӀардуттучунна Юсуп дага ца веара, цунна иза вицвеллера.
<p><a href="genesis41che.html" target="_blank"><b>Доладалар (Бытие) 41:1</b></a>  Дийнна ши шо чекхдаьлча, пирӀунна гӀан гира: ша Нил цӀе йолчу хина йистехь лаьтташ,
<p><a href="genesis41che.html" target="_blank"><b>Доладалар (Бытие) 41:2</b></a>  хи чуьра берстана а, хаза а ворхӀ етт, хьала а баьлла, эрзашкахь бажа хӀоьттира.
<p><a href="genesis41che.html" target="_blank"><b>Доладалар (Бытие) 41:3</b></a>  Царна тӀаьххье кхин ворхӀ етт схьабелира Нил чуьра. И бежанаш гӀийла а, ирча а дара. Берда тӀехь вукхарна юххе дӀахӀиттира уьш.
<p><a href="genesis41che.html" target="_blank"><b>Доладалар (Бытие) 41:4</b></a>  ГӀийлачу бежанаша дерстанаш диира. Эццахь пирӀун самавелира. 
<p><a href="genesis41che.html" target="_blank"><b>Доладалар (Бытие) 41:5</b></a>  Юха иза дӀавижча, кхин гӀан гира цунна: цхьана гӀода тӀехь буьззина а, хаза а ворхӀ кан бара.
<p><a href="genesis41che.html" target="_blank"><b>Доладалар (Бытие) 41:6</b></a>  Юха царна тӀаьххье хьалабелира кхин ворхӀ кан. Уьш гӀийла а, малхбалерчу мохо багийна а бара.
<p><a href="genesis41che.html" target="_blank"><b>Доладалар (Бытие) 41:7</b></a>  ГӀийлачу кенаша дуьззина долу кенаш дӀадиира. Самаваьллачу пирӀунна иза гӀан дуйла хиира.
<p><a href="genesis41che.html" target="_blank"><b>Доладалар (Бытие) 41:8</b></a>  Ӏуьйранна синтем байна вара иза. Мисар-махкара массо а бозбунча а, хьекъал долу стаг а схьа а кхайкхина, царна шен гӀенаш дийцира цо. Амма цхьанна а церан маьӀна дан ца хиира. 
<p><a href="genesis41che.html" target="_blank"><b>Доладалар (Бытие) 41:9</b></a>  ТӀаккха коьртачу чагӀардуттучо элира пирӀуне: «ХӀинца суна дагадеа со бехке хилар.
<p><a href="genesis41che.html" target="_blank"><b>Доладалар (Бытие) 41:10</b></a>  Цхьана хенахь пирӀун оьгӀазвахнера шен ялхошна. Со а, коьрта бепигдоттург а пирӀунан гӀаролан хьаькаман цӀенца йолчу набахти чу воллийтира.
<p><a href="genesis41che.html" target="_blank"><b>Доладалар (Бытие) 41:11</b></a>  Суна а, сан накъостана а набахтехь цхьана буса гӀан гира. ХӀора гӀан шен маьӀна долуш дара.
<p><a href="genesis41che.html" target="_blank"><b>Доладалар (Бытие) 41:12</b></a>  Тхоьца чувоьллина гӀаролан хьаькаман ялхо волу къона Ӏебархо вара. Оха цунна тхешан гӀенаш дийцира, цо церан маьӀна дира.
<p><a href="genesis41che.html" target="_blank"><b>Доладалар (Бытие) 41:13</b></a>  Цо ма-дийццара нисделира дерриг а: со сайн балха схьавеара, соьца чувоьллина хилларг хьалаоьллира». 
<p><a href="genesis41che.html" target="_blank"><b>Доладалар (Бытие) 41:14</b></a>  ПирӀуно Юсупна тӀаьхьа нах бахийтира, цара иза сихонца набахтера схьавалийра. Маж а яьшна, тӀе цӀена хӀума а юьйхина, пирӀунна тӀевахара Юсуп. 
<p><a href="genesis41che.html" target="_blank"><b>Доладалар (Бытие) 41:15</b></a>  ПирӀуно элира Юсупе: «Суна гӀан гина, амма цхьаьнгге а цуьнан маьӀна ца дало. Суна хезнера хьох лаьцна, хьо гӀенех дерг девзаш а, церан маьӀна дан хууш а ву бохуш». 
<p><a href="genesis41che.html" target="_blank"><b>Доладалар (Бытие) 41:16</b></a>  Юсупа жоп делира: «Соьга далалур дац, Дала лур ду пирӀунна дика жоп». 
<p><a href="genesis41che.html" target="_blank"><b>Доладалар (Бытие) 41:17</b></a>  ПирӀуно дийцира Юсупна: «Суна гӀенах со Нилан берда тӀехь лаьтташ гира.
<p><a href="genesis41che.html" target="_blank"><b>Доладалар (Бытие) 41:18</b></a>  ЦӀеххьана, хи чуьра хьала а баьлла, хаза а, берстана а ворхӀ етт эрзашкахь бажа хӀоьттира.
<p><a href="genesis41che.html" target="_blank"><b>Доладалар (Бытие) 41:19</b></a>  Царна тӀаьххье цкъа а суна Мисар-махкахь гина боцу, чӀогӀа ирча а, оза а ворхӀ етт хьалабелира.
<p><a href="genesis41che.html" target="_blank"><b>Доладалар (Бытие) 41:20</b></a>  Хьалха хьаладевлла, хаза а, нисделла а бежанаш цу гӀийлачу, ирчачу бежанаша диира.
<p><a href="genesis41che.html" target="_blank"><b>Доладалар (Бытие) 41:21</b></a>  Амма цаьрга хьаьжча, цхьаммо а эр дацара цара уьш диъна: шаьш хьалха ма-дарра ирча дара и бежанаш. Эццахь со самавелира. 
<p><a href="genesis41che.html" target="_blank"><b>Доладалар (Бытие) 41:22</b></a>  Юха суна гӀенах цхьана гӀад тӀехь хьалабаьлла хаза а, буьззина а ворхӀ кан гира.
<p><a href="genesis41che.html" target="_blank"><b>Доладалар (Бытие) 41:23</b></a>  Царна тӀаьххье хьалабелира бекъа а, гӀийла а, малхбалерчу мохо чахчийна а ворхӀ кан.
<p><a href="genesis41che.html" target="_blank"><b>Доладалар (Бытие) 41:24</b></a>  ГӀийлачу кенаша дуьззина дерш дӀадиира. Ас бозбунчашка дийцира иза, амма цхьанна а маьӀна дан ца хиира цуьнан». 
<p><a href="genesis41che.html" target="_blank"><b>Доладалар (Бытие) 41:25</b></a>  Юсупа элира пирӀуне: «И ший а гӀан цхьана хӀуманах лаьцна ду. Дала хьуна схьадиллина Ша дан воллург.
<p><a href="genesis41che.html" target="_blank"><b>Доладалар (Бытие) 41:26</b></a>  ВорхӀ дика етт а, ворхӀ дика кан а — иза ворхӀ шо ду. И ший а гӀан цхьаннах лаьцна ду.
<p><a href="genesis41che.html" target="_blank"><b>Доладалар (Бытие) 41:27</b></a>  Ткъа вукхарал тӀаьхьа хьалабаьлла болу ворхӀ гӀийла а, ирча а етт а, ворхӀ гӀийла а, малхбалерчу мохо чахчийна кан а — иза ворхӀ шо ду. Мацалла хӀоьттина ворхӀ шо.
<p><a href="genesis41che.html" target="_blank"><b>Доладалар (Бытие) 41:28</b></a>  Дала пирӀунна Ша дан воллург схьадиллина аьлла, ас бохург хӀара дара.
<p><a href="genesis41che.html" target="_blank"><b>Доладалар (Бытие) 41:29</b></a>  Мисар-махкахь шорто йолуш, токхе ворхӀ шо тӀекхочуш ду.
<p><a href="genesis41che.html" target="_blank"><b>Доладалар (Бытие) 41:30</b></a>  Юха тӀедогӀу ворхӀ шо мацалла йолуш хир ду. Шорто хилла хилар дицлур ду — мацалло дерриг а латта дассор ду.
<p><a href="genesis41che.html" target="_blank"><b>Доладалар (Бытие) 41:31</b></a>  Шорто йицлур ю цунна тӀаьххье йогӀун йолу мацалла бахьана долуш, хӀунда аьлча мацалла луьра хир ю.
<p><a href="genesis41che.html" target="_blank"><b>Доладалар (Бытие) 41:32</b></a>  ПирӀунна гӀан шозза гаран маьӀна ду Делан сацам хилла чекхбалар а, Цо иза кестта кхочушбийриг хилар а. 
<p><a href="genesis41che.html" target="_blank"><b>Доладалар (Бытие) 41:33</b></a>  ХӀума хууш а, хьекъал долу а стаг а лехна, Мисар-махкахь куьйгалла дан иза хӀотто веза ахь.
<p><a href="genesis41che.html" target="_blank"><b>Доладалар (Бытие) 41:34</b></a>  Шорто йолчу ворхӀ шарахь Мисар-махкахь кхиъначу ялтин пхоьалгӀа дакъа схьагулдеш, нах арабаха беза.
<p><a href="genesis41che.html" target="_blank"><b>Доладалар (Бытие) 41:35</b></a>  Оцу дикачу шерашкахь цара ялта гул а деш, пирӀунан омрица гӀаланашкахь кӀа Ӏалашдан деза.
<p><a href="genesis41che.html" target="_blank"><b>Доладалар (Бытие) 41:36</b></a>  Гулдина ялта дӀадиллина хир ду, мацалла тӀееанчу ворхӀ шарахь Мисар-махкара адам хӀаллак ца хилийта». 
<p><a href="genesis41che.html" target="_blank"><b>Доладалар (Бытие) 41:37</b></a>  ПирӀуно а, цунна гонах болчу элаша а, реза а хилла, тӀетодира Юсупа аьлларг.
<p><a href="genesis41che.html" target="_blank"><b>Доладалар (Бытие) 41:38</b></a>  Шен элашка пирӀуно хаьттира: «ХӀара стаг санна верг вайна кхин мила карор ву, шена чохь Делан Са а долуш?» 
<p><a href="genesis41che.html" target="_blank"><b>Доладалар (Бытие) 41:39</b></a>  ТӀаккха пирӀуно Юсупе элира: «Дала и дерриг а хьуна схьадиллина хилча, хьол хьекъал долуш а, хӀуманах кхеташ а стаг вац.
<p><a href="genesis41che.html" target="_blank"><b>Доладалар (Бытие) 41:40</b></a>  Ас сайн цӀенна тӀехь куьйгалла дан хӀоттаво хьо, дерриг а сан халкъ хьан омранаш кхочушдеш хир ду. Паччахьан дарже хьаьжна бен, со хьол лакхара хир вац». 
<p><a href="genesis41che.html" target="_blank"><b>Доладалар (Бытие) 41:41</b></a>  ПирӀуно элира Юсупе: «Хьажалахь, ас берриг а Мисар-махка тӀехь куьйгалла дан хӀоттаво хьо».
<p><a href="genesis41che.html" target="_blank"><b>Доладалар (Бытие) 41:42</b></a>  Цо шен пӀелга тӀера схьадаьккхина мухӀар Юсупан пӀелга тӀе доьллира, дуткъачу кӀадинах дина духар цунна тӀе а дуьйхина, цуьнан коча дашо зӀе оьллира.
<p><a href="genesis41che.html" target="_blank"><b>Доладалар (Бытие) 41:43</b></a>  Шен шолгӀа гӀудалкха чохь лелаве иза аьлла, омра дира пирӀуно. Юсупна хьалха боьлхучу ялхоша, цунна некъ бита бохуш, маьхьарий деттара. Иштта пирӀуно Мисар-махка тӀехь куьйгалхо хӀоттийра Юсуп.
<p><a href="genesis41che.html" target="_blank"><b>Доладалар (Бытие) 41:44</b></a>  ПирӀуно элира Юсупе: «Со пирӀун ву, амма берриг а Мисар-махкахь хьан бакъо йоцуш цхьа а меттахвала а ваьхьар вац». 
<p><a href="genesis41che.html" target="_blank"><b>Доладалар (Бытие) 41:45</b></a>  Цо Юсупна керла цӀе елира — Цапнат-ПаӀнахь аьлла. Ана цӀе йолчу гӀалин динан да волчу ПатипараӀан йоӀ Аснат ялийра пирӀуно Юсупна. Иштта Юсуп берриг а Мисар-махкана тӀехь урхалла деш хилира.
<p><a href="genesis41che.html" target="_blank"><b>Доладалар (Бытие) 41:46</b></a>  Юсупан ткъе итт шо дара, Мисаран паччахьна гӀуллакх дан иза вахача. ПирӀун волчуьра араваьлла, берриг а Мисар-махкахула чекхвелира иза.
<p><a href="genesis41che.html" target="_blank"><b>Доладалар (Бытие) 41:47</b></a>  Шорто йолчу ворхӀ шарахь лаьтто дуккха а ялта делира.
<p><a href="genesis41che.html" target="_blank"><b>Доладалар (Бытие) 41:48</b></a>  Оцу ворхӀ шарахь кхиъна ялта, гул а деш, гӀаланашкахь охьадуьллура Юсупа. Луларчу аренашкахь кхиъна ялта хӀора гӀалахь охьадуьллура цо.
<p><a href="genesis41che.html" target="_blank"><b>Доладалар (Бытие) 41:49</b></a>  ХӀордан гӀум санна, дукха дара Юсупа гулдина кӀа. Цо иза, дагар а ца деш, дитира, хӀунда аьлча дагар ца даллал иза дукха хиларна. 
<p><a href="genesis41che.html" target="_blank"><b>Доладалар (Бытие) 41:50</b></a>  Мацалла хӀутту шераш тӀекхачале Ана цӀе йолчу гӀалин динан ден ПатипараӀан йоӀа Асната ши кӀант вира Юсупна.
<p><a href="genesis41che.html" target="_blank"><b>Доладалар (Бытие) 41:51</b></a>  Дуьххьарлерачу кӀентан цӀе Маннаш тиллира Юсупа (иза «дицдайтар» бохучух тера ду). Цо бохура: «Дала сайна хилла халонаш а, ден цӀа а дицдайтина соьга».
<p><a href="genesis41che.html" target="_blank"><b>Доладалар (Бытие) 41:52</b></a>  ШолгӀачу кӀентан цӀе Эпрам тиллира цо (иза «дебийтар» бохург ду). Юсупа бохура: «Ас бала хьегначу махкахь Дала дебийтина со». 
<p><a href="genesis41che.html" target="_blank"><b>Доладалар (Бытие) 41:53</b></a>  Мисарахь шорто йолу ворхӀ шо чекхделира.
<p><a href="genesis41che.html" target="_blank"><b>Доладалар (Бытие) 41:54</b></a>  Юсупа ма-аллара, мацалла еана ворхӀ шо дӀадоладелира. Вукху мехкашкахь а яра мацалла, Мисарахь бен яа хӀума яцара.
<p><a href="genesis41che.html" target="_blank"><b>Доладалар (Бытие) 41:55</b></a>  Амма ерриг а Мисарахь мацалла хӀоьттича, адам пирӀунна тӀедахара ялта доьхуш. Цо элира мисархошка: «Юсупна тӀе а гӀой, цо бохург де». 
<p><a href="genesis41che.html" target="_blank"><b>Доладалар (Бытие) 41:56</b></a>  Берриг а махкахь мацалла яра. Юсупа мисархошна кӀа доьхкира, иза дӀадиллина меттигаш схьа а йиллина, хӀунда аьлча Мисарахь чӀогӀа мацалла хӀоьттинера.
<p><a href="genesis41che.html" target="_blank"><b>Доладалар (Бытие) 41:57</b></a>  Гонах болчу массо а махкара нах Мисара Юсупера кӀа эца богӀура, хӀунда аьлча массанхьа а луьра мацалла яра.
<p><a href="genesis42che.html" target="_blank"><b>Доладалар (Бытие) 42:1</b></a>  Мисарахь кӀа дуйла шена хиъча, Якъуба элира шен кӀенташка: «Шу вовшашка хьоьжуш хӀунда Ӏа?
<p><a href="genesis42che.html" target="_blank"><b>Доладалар (Бытие) 42:2</b></a>  Суна хезна, Мисар-махкахь кӀа ду бохуш. Даха а гӀой, цигара иза эца, вай мацалла ца далийта». 
<p><a href="genesis42che.html" target="_blank"><b>Доладалар (Бытие) 42:3</b></a>  Юсупан итт ваша Мисара вахара кӀа эца.
<p><a href="genesis42che.html" target="_blank"><b>Доладалар (Бытие) 42:4</b></a>  Якъуба Юсупан нанас вина ваша Бен-Яман цӀахь витира. Цунна цхьа вон болх хиларна кхоьрура иза.
<p><a href="genesis42che.html" target="_blank"><b>Доладалар (Бытие) 42:5</b></a>  Иштта Исраилан кӀентий дуккха а кхечу нахана юкъахь кӀа эца баьхкира, хӀунда аьлча КанаӀан-махкахь мацалла яра.
<p><a href="genesis42che.html" target="_blank"><b>Доладалар (Бытие) 42:6</b></a>  Мисар-махкахь куьйгалхо Юсуп вара. Махкахь дерриг а халкъана кӀа духкуш вара иза. ДӀакхаьчна вежарий, лаьтта охьакхаччалц Юсупна хьалха охьатаьӀира.
<p><a href="genesis42che.html" target="_blank"><b>Доладалар (Бытие) 42:7</b></a>  Вежарий ма-гинна, уьш бевзира Юсупна, амма шена уьш ца бевзашха цаьрца буьрсо къамел дира цо. «Шу мичара даьхкина?» — хаьттира цо. «КанаӀан-махкара даьхкина тхо ялта эца», — аьлла, жоп делира цара.
<p><a href="genesis42che.html" target="_blank"><b>Доладалар (Бытие) 42:8</b></a>  Юсупна шен вежарий бевзинехь а, царна иза ца вевзира.
<p><a href="genesis42che.html" target="_blank"><b>Доладалар (Бытие) 42:9</b></a>  Царах долу шен гӀенаш дага а даьхкина, Юсупа элира: «Шу ямартхой ду! Тхан пачхьалкхан ледара агӀонаш хаа а, долчун терго ян а даьхкина шу!» 
<p><a href="genesis42che.html" target="_blank"><b>Доладалар (Бытие) 42:10</b></a>  «ХӀан-хӀан, эла, — жоп делира вежарша. — Хьан ялхой долу тхо ялта эца даьхкина.
<p><a href="genesis42che.html" target="_blank"><b>Доладалар (Бытие) 42:11</b></a>  Тхо дерриш а цхьана ден кӀентий ду. Хьан ялхой цӀена нах бу, ямартхой бац». 
<p><a href="genesis42che.html" target="_blank"><b>Доладалар (Бытие) 42:12</b></a>  Юсупа юха а элира: «ХӀан-хӀан, шу тхан махкахь ледара хӀума хӀун ду хьажа даьхкина». 
<p><a href="genesis42che.html" target="_blank"><b>Доладалар (Бытие) 42:13</b></a>  Амма цара жоп делира: «ХӀан-хӀан, тхан доьзалехь шийтта ваша вара, КанаӀан-махкахь Ӏаш волчу цхьана дех схьаваьлла. Жимаха верг хӀинца деца ву, ткъа цхьаъ кхелхина». 
<p><a href="genesis42che.html" target="_blank"><b>Доладалар (Бытие) 42:14</b></a>  Юсупа элира цаьрга: «Ас аьллий, шу ямартхой ду!
<p><a href="genesis42che.html" target="_blank"><b>Доладалар (Бытие) 42:15</b></a>  Шу бакъ ду я дац иштта къастор ду ас: дийна волчу пирӀунах дуй буу ас, шу кхузара дӀагӀур ма дац, шун жимаха волу ваша кхуза схьаваллалц.
<p><a href="genesis42che.html" target="_blank"><b>Доладалар (Бытие) 42:16</b></a>  Цхьаъ вешина тӀаьхьа вахийта, вуьш набахти чохь Ӏийр бу. ТӀаккха хуур ду суна, аш дуьйцург бакъ ду я дац. Нагахь даций, дийна волчу пирӀунах дуй буу ас, шу ямартхой ду аьлла!» 
<p><a href="genesis42che.html" target="_blank"><b>Доладалар (Бытие) 42:17</b></a>  Вежарий кхаа денна чубохкийтира цо.
<p><a href="genesis42che.html" target="_blank"><b>Доладалар (Бытие) 42:18</b></a>  КхозлагӀчу дийнахь Юсупа элира цаьрга: «Ас бохург дахь, дийна дуьсур ду шу, хӀунда аьлча со Делах кхоьру.
<p><a href="genesis42che.html" target="_blank"><b>Доладалар (Бытие) 42:19</b></a>  Нагахь шу цӀена нах делахь, шух цхьаъ набахти чохь саца веза, ткъа вуьш мацалла ловш болчу шайн доьзалшна кӀа дӀаэцна баха беза.
<p><a href="genesis42che.html" target="_blank"><b>Доладалар (Бытие) 42:20</b></a>  Амма шайн жимаха волу ваша схьавало веза аш, шаьш дуьйцург бакъ дуй хаийтархьама а, дийна дисархьама а». Иштта дан а дира цара.
<p><a href="genesis42che.html" target="_blank"><b>Доладалар (Бытие) 42:21</b></a>  Вежарша элира вовшашка: «Дала билггал до вайна таӀзар вешина дуьхьал латийна къа бахьанехь. Вайна гора Юсуп холчохь хилар цо вайга дехар дечу хенахь, амма вай цуьнга ла ца дуьйгӀира. ХӀинца вайна бохам хилла». 
<p><a href="genesis42che.html" target="_blank"><b>Доладалар (Бытие) 42:22</b></a>  Раабана элира: «Ас баьхнера шуьга — кӀант бахьана долуш шайх къа ма латаде, амма аш ла ца дуьйгӀира! ХӀинца цунна тӀехула вайна бекхам хуьлуш бу». 
<p><a href="genesis42che.html" target="_blank"><b>Доладалар (Бытие) 42:23</b></a>  Царна дагахь а дацара Юсуп шайх кхеташ хилар, хӀунда аьлча цо цаьрца къамел гочдархочуьнгахула дора.
<p><a href="genesis42che.html" target="_blank"><b>Доладалар (Бытие) 42:24</b></a>  Иза, дӀа а вирзина, вилхира, юха, схьа а вирзина, цаьрца къамел дан хӀоьттира. Царах ШимӀа, схьа а къастийна, церан бӀаьргашна хьалха дӀавихкира цо.
<p><a href="genesis42che.html" target="_blank"><b>Доладалар (Бытие) 42:25</b></a>  Церан тӀоьрмигаш чу кӀа а дилла, хӀораннан ахча а цигга чудилла, некъана оьшург а ло аьлла, омра дира Юсупа. Дерриг а цо ма-аллара кхочушдира.
<p><a href="genesis42che.html" target="_blank"><b>Доладалар (Бытие) 42:26</b></a>  КӀа варраш тӀе а диллина, новкъа бевлира уьш.
<p><a href="genesis42che.html" target="_blank"><b>Доладалар (Бытие) 42:27</b></a>  Буьйса яккха севцича, вежарех цхьаммо галин бертиг яьстира вирана хӀоъ бала дагахь. Цунна гали чохь шен детин ахча карийра.
<p><a href="genesis42che.html" target="_blank"><b>Доладалар (Бытие) 42:28</b></a>  «Сан дети юхадеана! — элира цо вежаршка. — ХӀара ду и, сан гали чохь». Кхерабелла, дегнаш схьалелха а дохкуш, бегош вовшашка а хьоьжуш, бохура цара: «ХӀара хӀун ду Дала вайна динарг?» 
<p><a href="genesis42che.html" target="_blank"><b>Доладалар (Бытие) 42:29</b></a>  Шайн да Якъуб волчу КанаӀане юха а баьхкина, шайца хилларг дерриг а дийцира цара:
<p><a href="genesis42che.html" target="_blank"><b>Доладалар (Бытие) 42:30</b></a>  «Цигарчу махкахь куьйгалхо волчу стага, буьрса къамел а дина, тхоьга элира: „Ямартло ян даьхкина шу!“
<p><a href="genesis42che.html" target="_blank"><b>Доладалар (Бытие) 42:31</b></a>  Амма оха жоп делира цуьнга: „Тхо цӀена нах ду, ямартлонна даьхкина дац.
<p><a href="genesis42che.html" target="_blank"><b>Доладалар (Бытие) 42:32</b></a>  Тхо шийтта ваша вара, цхьана ден кӀентий. Цхьаъ воцуш ву, жимаха верг деца КанаӀан-махкахь ву хӀинца“.
<p><a href="genesis42che.html" target="_blank"><b>Доладалар (Бытие) 42:33</b></a>  ТӀаккха цу мехкан куьйгалхочо элира тхоьга: „Шу цӀена нах ду я дац иштта хуур ду суна: шайн цхьа ваша кхузахь а витий, мацалла ловш болчу доьзалшна ялта схьа а эций, шайн новкъа дӀагӀо.
<p><a href="genesis42che.html" target="_blank"><b>Доладалар (Бытие) 42:34</b></a>  Со волчу шайн жимаха волу ваша валаве, тӀаккха хуур суна шу цӀена нах дуйла. Цул тӀаьхьа ас шун ваша дӀа а лур ву, кху махкахь мах а лелабойтур бу“». 
<p><a href="genesis42che.html" target="_blank"><b>Доладалар (Бытие) 42:35</b></a>  Галеш дӀасадохуш, хӀоранна а дети чохь долу шен бохча карийра. Дети а гина, церан да а, уьш а кхерабелира.
<p><a href="genesis42che.html" target="_blank"><b>Доладалар (Бытие) 42:36</b></a>  Якъуба элира цаьрга: «Аш сайн берех ваьккхи со, Юсуп а вац, ШимӀа а вац, ткъа хӀинца Бен-Яман а схьаэца гӀерта шу. Дерриг а суна дуьхьал даьлла!» 
<p><a href="genesis42che.html" target="_blank"><b>Доладалар (Бытие) 42:37</b></a>  Раабана элира дега: «Нагахь ас Бен-Яман хьуна юха ца валавахь, сан ши кӀант вен мегар ду хьуна. Соьга жоп далийтахь цунах, ас иза юхавалор ву хьуна». 
<p><a href="genesis42che.html" target="_blank"><b>Доладалар (Бытие) 42:38</b></a>  Амма Якъуба элира: «Сан кӀант хьоьца цига гӀур вац, цуьнан ваша велла, иза ша висна. Нагахь новкъахь цунна цхьаъ хилахь, соьга иза лан лур дац, сингаттамехь болу сан къоьжа корта эхарте кхочуьйтур бу аша».
<p><a href="genesis43che.html" target="_blank"><b>Доладалар (Бытие) 43:1</b></a>  Луьра мацалла яра цу махкахь.
<p><a href="genesis43che.html" target="_blank"><b>Доладалар (Бытие) 43:2</b></a>  Мисарара деана дерриг а кӀа шаьш диъча, дас кӀенташка элира: «Даха а гӀой, кхин а ялта эца вайна». 
<p><a href="genesis43che.html" target="_blank"><b>Доладалар (Бытие) 43:3</b></a>  Амма ЯхӀуда элира цуьнга: «Цу стага тхоьга буьрса схьахьедина: „Шуна сан юьхь гур яц, нагахь шуьца схьавеана шун ваша ца хилахь“.
<p><a href="genesis43che.html" target="_blank"><b>Доладалар (Бытие) 43:4</b></a>  Нагахь ахь тхоьца ваша ваийтахь, оха, дахана, хьуна юург оьцур ю.
<p><a href="genesis43che.html" target="_blank"><b>Доладалар (Бытие) 43:5</b></a>  Амма ахь иза ца ваийтахь, тхо гӀур дац, хӀунда аьлча цу стага аьлла тхоьга: „Шуна сан юьхь гур яц, шуьца шун ваша ца хилахь“». 
<p><a href="genesis43che.html" target="_blank"><b>Доладалар (Бытие) 43:6</b></a>  «И бала хӀунда беана аш суна тӀе, шайн кхин цхьа ваша ву а аьлла?» — хаьттира Исраила . 
<p><a href="genesis43che.html" target="_blank"><b>Доладалар (Бытие) 43:7</b></a>  Цара жоп делира: «Цу стага тхох а, вайн доьзалх а лаьцна дерриг а хоьттура тхоьга: „Шун да хӀинца а дийна вуй? Кхин цхьа ваша вуй шун?“ Оха цуьнан хаттаршна жоп лора. Хьанна хаьара, цо эр дуй: „Схьавалаве кхуза шайн ваша“, — аьлла?» 
<p><a href="genesis43che.html" target="_blank"><b>Доладалар (Бытие) 43:8</b></a>  ЯхӀуда элира шен дега Исраиле: «Ахь кӀант соьца ваийтича, тхо оцу сохьта дӀагӀур дара, тхо а, вайн бераш а лечуьра кӀелхьардаха.
<p><a href="genesis43che.html" target="_blank"><b>Доладалар (Бытие) 43:9</b></a>  Ас жоп лур ду Бен-Яманах, соьгара хоттур ахь цунах дерг. Нагахь санна ас, схьа а валийна, кӀант хьоьга дӀа ца лахь, хьуна хьалха со хир ву бехке велла дӀаваллалц.
<p><a href="genesis43che.html" target="_blank"><b>Доладалар (Бытие) 43:10</b></a>  Вай сихо йина хиллехьара, тхо, шозза дӀа а дахана, юхадаьхкина хир дара». 
<p><a href="genesis43che.html" target="_blank"><b>Доладалар (Бытие) 43:11</b></a>  ТӀаккха церан дас Исраила элира: «Нагахь гӀуллакх иштта делахь, хӀокху вайн лаьтто луш долу тоьлла сурсаташ оцу стагана дӀахьо: дарбане хьакхар а, моз а, хаза хьожа йогӀу бецаш а, деза даьтта а, тайп-тайпана бӀараш а. Царах шайн некъан мохь кечбе.
<p><a href="genesis43che.html" target="_blank"><b>Доладалар (Бытие) 43:12</b></a>  ХӀинца доьлхуш шозза сов дато ахча хьо, хьалха шаьш цӀа деанарг а юха дӀахьо: иза цхьана гӀалатца галдаьлла хила мега.
<p><a href="genesis43che.html" target="_blank"><b>Доладалар (Бытие) 43:13</b></a>  Шайн ваша схьа а эций, сихонца цу стагана тӀегӀо.
<p><a href="genesis43che.html" target="_blank"><b>Доладалар (Бытие) 43:14</b></a>  Нуьцкъалчу Дала гӀо дойла шуна, мехкан куьйгалхочунна хьалха шу хӀиттича, шун вукху вешина а, Бен-Яманна а шуьца цӀа ван пурба лойла Цо. Нагахь санна берех вала суна доьгӀнехь, царах волийла со». 
<p><a href="genesis43che.html" target="_blank"><b>Доладалар (Бытие) 43:15</b></a>  СовгӀаташ а, хьалхачул шозза сов дети а, Бен-Яман а схьа а эцна, сиха Мисар-махка дӀабахара вежарий. Уьш, дӀа а кхаьчна, Юсупна хьалха хӀиттира.
<p><a href="genesis43che.html" target="_blank"><b>Доладалар (Бытие) 43:16</b></a>  Цаьрца веана Бен-Яман гича, Юсупа шен цӀийнан куьйгалхочуьнга элира: «ХӀара нах сан цӀа дӀа а бигий, бежана а дей, яа хӀума кечъе. Делкъахенахь соьца хӀума юур ю кхара».
<p><a href="genesis43che.html" target="_blank"><b>Доладалар (Бытие) 43:17</b></a>  Цу стага шена тӀедиллинарг кхочуш а дина, уьш Юсупан цӀа бигира. 
<p><a href="genesis43che.html" target="_blank"><b>Доладалар (Бытие) 43:18</b></a>  Вежарий кхерабелира, шаьш цуьнан цӀийне балийча. Царна дагадеара: «Дуьххьара даьхкича, вайн галеш чу дети кхачар бахьана долуш далийна вай кхуза. ТӀелетта, вай эша а дина, вайх леш а бина, вайн варраш дӀаяха гӀерта и стаг».
<p><a href="genesis43che.html" target="_blank"><b>Доладалар (Бытие) 43:19</b></a>  ТӀе а бахана, Юсупан цӀийнан куьйгалхочуьнга элира цара хӀусаман неӀарехь:
<p><a href="genesis43che.html" target="_blank"><b>Доладалар (Бытие) 43:20</b></a>  «ЛадогӀахь, эла! Тхо цкъа даьхкинера кхуза ялта эца.
<p><a href="genesis43che.html" target="_blank"><b>Доладалар (Бытие) 43:21</b></a>  Амма буьйса яккха севцначохь, оха галеш схьадаьстича, тхешан дато ахча ма-дарра карийра тхуна. Цундела хӀинца оха иза юхадеана.
<p><a href="genesis43che.html" target="_blank"><b>Доладалар (Бытие) 43:22</b></a>  Кхин а деана оха ялта эца дети. Тхуна ца хаьа тхешан галеш чу ахча хьан диллина». 
<p><a href="genesis43che.html" target="_blank"><b>Доладалар (Бытие) 43:23</b></a>  Ялхочо жоп делира: «Шу кхера оьшуш хӀумма а дац. Шун а, шун ден а Дала делла шуна галеш чохь карийна ахча, ткъа ас шуьгара дато ахча хьалха шу даьхкича схьаийцира». Цул тӀаьхьа цо уьш болчу ШимӀа схьавалийра.
<p><a href="genesis43che.html" target="_blank"><b>Доладалар (Бытие) 43:24</b></a>  ЦӀийнан куьйгалхочо вежарий Юсупан цӀа чу бигира. Царна когаш била хи а, церан варрашна хӀоъ а белира цо.
<p><a href="genesis43che.html" target="_blank"><b>Доладалар (Бытие) 43:25</b></a>  Юсуп схьавале вежарша совгӀаташ кечдира, хӀунда аьлча цаьрга аьллера, цигахь хӀума юур ю аьлла.
<p><a href="genesis43che.html" target="_blank"><b>Доладалар (Бытие) 43:26</b></a>  Юсуп цӀа веача, совгӀаташ дӀа а делла, лаьтта кхаччалц цунна хьалха охьатаьӀира уьш.
<p><a href="genesis43che.html" target="_blank"><b>Доладалар (Бытие) 43:27</b></a>  Цаьрга маршалла а хаьттина, Юсупа элира: «Аш хьалха соьга вийцина шун къена да муха ву? Дийна вуй иза?» 
<p><a href="genesis43che.html" target="_blank"><b>Доладалар (Бытие) 43:28</b></a>  Цара жоп делира: «Хьан ялхо, тхан да, дийна а, могуш а ву». Юсупе болчу ларамна лохха охьатаьӀира уьш. 
<p><a href="genesis43che.html" target="_blank"><b>Доладалар (Бытие) 43:29</b></a>  ДӀасахьаьжначу цунна шен нанас вина ваша Бен-Яман гира. Цо хаьттира: «ХӀара аш вийцина, шун жимаха волу ваша вуй? Делан дика болх хуьлда хьуна, сан кӀант».
<p><a href="genesis43che.html" target="_blank"><b>Доладалар (Бытие) 43:30</b></a>  Шен веше йолу марзо лачкъорхьама, сихха ара а ваьлла, цхьа а воцучу меттехь вилхира иза.
<p><a href="genesis43che.html" target="_blank"><b>Доладалар (Бытие) 43:31</b></a>  Юха шен юьхь а йилина, схьавеана, собаре а хилла, цо элира: «Яа хӀума схьая!» 
<p><a href="genesis43che.html" target="_blank"><b>Доладалар (Бытие) 43:32</b></a>  Цунна къастийна елира яа хӀума, вежаршна а, мисархошна а къастийна елира, хӀунда аьлча мисархошна хьарам хетара Ӏебархошца хӀума яар.
<p><a href="genesis43che.html" target="_blank"><b>Доладалар (Бытие) 43:33</b></a>  Вежарий Юсупна дуьхьал ховшийнера, вокх-воккханиг хьалха а хаош. Уьш, цец а бевлла, хьоьжура вовшашка.
<p><a href="genesis43che.html" target="_blank"><b>Доладалар (Бытие) 43:34</b></a>  Юсупан стоьла тӀера яа хӀума елира царна, Бен-Яманна луш ерг вукхарна лучул пхоьазза сов яра. Юсупца самукъадаллалц молуш Ӏийра уьш.
<p><a href="genesis44che.html" target="_blank"><b>Доладалар (Бытие) 44:1</b></a>  Юсупа элира шен цӀийнан куьйгалхочуьнга: «Цу нехан галеш чу яхьа мел ло яа хӀума а йилла, церан дети юха галеш чу а дилла.
<p><a href="genesis44che.html" target="_blank"><b>Доладалар (Бытие) 44:2</b></a>  Сан дато кад жимаха волчун гали чу билла цо кӀенах дала деанчу ахчанца цхьаьна». Цо ма-бохху гӀуллакх кхочушдира ялхочо.
<p><a href="genesis44che.html" target="_blank"><b>Доладалар (Бытие) 44:3</b></a>  Са ма-хилла, вежарий шайн варрашца новкъа бехира.
<p><a href="genesis44che.html" target="_blank"><b>Доладалар (Бытие) 44:4</b></a>  Уьш гӀалина гена ца бевллера, Юсупа шен цӀийнан куьйгалхочуьнга аьлча: «Сихха оцу нахана тӀаьхьа а гӀой, тӀекхаьчча, ала цаьрга: „Шайна динчу диканна дуьхьал вон хӀунда дина аш?
<p><a href="genesis44che.html" target="_blank"><b>Доладалар (Бытие) 44:5</b></a>  Сан элан дато кад хӀунда лачкъийна аш? Цо чуьра молуш а, пал тосуш лелош а кад ма бу иза! Аш динарг вон хӀума ду!“» 
<p><a href="genesis44che.html" target="_blank"><b>Доладалар (Бытие) 44:6</b></a>  ТӀаьхьа а кхиъна, ялхочо элира цаьрга и дешнаш.
<p><a href="genesis44che.html" target="_blank"><b>Доладалар (Бытие) 44:7</b></a>  Вежарша жоп делира: «Иштта хӀунда боху ахь? И санна долу хӀума оха цкъа а дийр дацара.
<p><a href="genesis44che.html" target="_blank"><b>Доладалар (Бытие) 44:8</b></a>  КанаӀан-махкара дуьйна тхайн галеш чохь карийна дети юхадеана оха. Хьан элан цӀа чуьра дети я деши оха хӀунда лачкъор ду?
<p><a href="genesis44che.html" target="_blank"><b>Доладалар (Бытие) 44:9</b></a>  Нагахь и кад цхьаннан гали чохь хьуна карабахь, и стаг лийр ву, ткъа тхо хьан леш хир ду». 
<p><a href="genesis44che.html" target="_blank"><b>Доладалар (Бытие) 44:10</b></a>  Ялхочо элира: «Дика ду, аш ма-бохху дийр ду вай: цхьаьнгахь кад карабахь, иза сан лай хир ву, ткъа биснарш маьрша хир бу».
<p><a href="genesis44che.html" target="_blank"><b>Доладалар (Бытие) 44:11</b></a>  Вежарша шайн галеш, лаьтта охьа а дехкина, схьадаьстира.
<p><a href="genesis44che.html" target="_blank"><b>Доладалар (Бытие) 44:12</b></a>  Воккхачунна тӀера жимачунна тӀекхаччалц кад лаха волавелира Юсупан цӀийнан куьйгалхо. Кад Бен-Яманан гали чохь карийра.
<p><a href="genesis44che.html" target="_blank"><b>Доладалар (Бытие) 44:13</b></a>  Холчу хӀиттина, шайна тӀера хӀуманаш этӀийра вежарша. Юха, шайн варраш тӀе маххьаш а дехкина, гӀала юхабаьхкира уьш.
<p><a href="genesis44che.html" target="_blank"><b>Доладалар (Бытие) 44:14</b></a>  Юсупан цӀа чу схьабаьхкира ЯхӀуд а, цуьнан вежарий а. Иза дӀавахаза цӀахь вара. Цунна хьалха гораийгира уьш.
<p><a href="genesis44che.html" target="_blank"><b>Доладалар (Бытие) 44:15</b></a>  Юсупа элира цаьрга: «И хӀун ду аш динарг? Со санна волчу стагана муьлхха а хӀума, пал тесча, хуур дуй ца хаьа шуна?» 
<p><a href="genesis44che.html" target="_blank"><b>Доладалар (Бытие) 44:16</b></a>  ЯхӀуда жоп делира: «Тхан ала хӀума дац хьоьга, эла. Тхайн бехк ца хилар муха хоуьйтур ду оха? Далла хиъна, шен ялхойн бехк буйла. ХӀинца тхо а, кад шегахь карийнарг а хьан леш ду-кх, эла». 
<p><a href="genesis44che.html" target="_blank"><b>Доладалар (Бытие) 44:17</b></a>  Юсупа элира: «И саннарг дийр дац ас! Шегахь сан кад карийнарг хир ву сан лай, ткъа шу шайн да волчу маьрша дӀагӀо». 
<p><a href="genesis44che.html" target="_blank"><b>Доладалар (Бытие) 44:18</b></a>  ТӀаккха ЯхӀуда, тӀе а вахана, элира цуьнга: «Сан эла, доьху хьоьга цхьа дош алийтар. Хьо пирӀуне кхоччуш велахь а, хьайн ялхочунна оьгӀаз ма гӀолахь.
<p><a href="genesis44che.html" target="_blank"><b>Доладалар (Бытие) 44:19</b></a>  Тхо хьалха кхузахь долуш ахьа хаьттира тхоьга: „Шун да а, ваша а вуй?“ — аьлла.
<p><a href="genesis44che.html" target="_blank"><b>Доладалар (Бытие) 44:20</b></a>  Оха жоп делира: „Къена да а ву, иза воккха волчу хенахь хилла жима ваша а ву“, — аьлла. Тхан дена къаьсттана дукхавеза и жимаха волу кӀант. Цу кӀентан нанас вина ваша вала а велла, ша цхьаъ висна иза.
<p><a href="genesis44che.html" target="_blank"><b>Доладалар (Бытие) 44:21</b></a>  ТӀаккха ахьа элира тхоьга: „Схьавалаве иза кхуза, со цуьнга хьажийта“.
<p><a href="genesis44che.html" target="_blank"><b>Доладалар (Бытие) 44:22</b></a>  Оха хьуна жоп делира: „Да а витина вогӀийла дац цу кӀентан. Нагахь иза вагӀахь, да лийр ву“.
<p><a href="genesis44che.html" target="_blank"><b>Доладалар (Бытие) 44:23</b></a>  Амма ахьа тхоьга элира: „Шун ваша шуьца кхуза схьаваллалц, шуна сан юьхь гур яц“.
<p><a href="genesis44che.html" target="_blank"><b>Доладалар (Бытие) 44:24</b></a>  Тхайн да волчу а дахана, ахьа аьлларг дӀадийцира оха.
<p><a href="genesis44che.html" target="_blank"><b>Доладалар (Бытие) 44:25</b></a>  Дас элира тхоьга: „Юха а гӀой, жимма ялта эца“, — аьлла.
<p><a href="genesis44che.html" target="_blank"><b>Доладалар (Бытие) 44:26</b></a>  Амма оха жоп делира: „Жимаха волу ваша а эцна бен гӀойла дац тхан цига. Цу стеган юьхь гойла хир дац, тхоьца жимаха волу ваша ца хилахь“.
<p><a href="genesis44che.html" target="_blank"><b>Доладалар (Бытие) 44:27</b></a>  ТӀаккха дас тхоьга элира: „Шуна хаьа сан зудчо суна ши кӀант винийла.
<p><a href="genesis44che.html" target="_blank"><b>Доладалар (Бытие) 44:28</b></a>  Цу шиннах цхьаъ цӀера ваьлча, ас элира: ‘Иза акхароша цистина хир ву’, — цул тӀаьхьа суна иза ган а ца гира.
<p><a href="genesis44che.html" target="_blank"><b>Доладалар (Бытие) 44:29</b></a>  ХӀинца аша важа а дӀа а вигна, цунна вон болх хилахь, соьга иза лалур дац. Баланехь болу сан къоьжа корта эхарте кхочуьйтур бу аша“.
<p><a href="genesis44che.html" target="_blank"><b>Доладалар (Бытие) 44:30</b></a>  И кӀант къаьсттина дукхавезаш, цунна чу са диллина ву тхан да. Цундела иза а воцуш тхо цӀа гӀахь,
<p><a href="genesis44che.html" target="_blank"><b>Доладалар (Бытие) 44:31</b></a>  тхан дена иза тхоьца воцийла хаахь, иза лийр ву. Хьан лейн бехкенна баланехь волчу тхан ден къоьжа корта эхарте кхочур бу.
<p><a href="genesis44che.html" target="_blank"><b>Доладалар (Бытие) 44:32</b></a>  Ас дош деллера цунна, кӀант ларвийр ву аьлла. „Нагахь ас хьуна иза схьа ца валавахь, велла дӀаваллалц хьуна хьалха бехке хир ву со, дада“, — аьлла ас.
<p><a href="genesis44che.html" target="_blank"><b>Доладалар (Бытие) 44:33</b></a>  Цундела ас доьху хьоьга, эла, кӀант вежаршца дӀа а вахийтий, цуьнан метта кхузахь хьайн лай со витахь.
<p><a href="genesis44che.html" target="_blank"><b>Доладалар (Бытие) 44:34</b></a>  Со муха гӀур ву дена хьалха, сайца кӀант а воцуш? Сайн дена хиндолчу вочунна теш хила ца лаьа суна».
<p><a href="genesis45che.html" target="_blank"><b>Доладалар (Бытие) 45:1</b></a>  ТӀаккха Юсупа, ялхой болчохь кхин са а ца тохаделла, мохь туьйхира: «ДӀадовла суна гучуьра!» Царах цхьа а чохь вацара, Юсупа ша вежаршна вовзийтича.
<p><a href="genesis45che.html" target="_blank"><b>Доладалар (Бытие) 45:2</b></a>  Иза чӀогӀа вилхира, мисархошна а, пирӀунан цӀенна а хезара цуьнан белхар.
<p><a href="genesis45che.html" target="_blank"><b>Доладалар (Бытие) 45:3</b></a>  Юсупа элира шен вежаршка: «Со Юсуп ву! Дийна вуй сан да?» Амма инзарбевлла а, кхерабелла а болчу вежаршка дуьхьал жоп ца далалора.
<p><a href="genesis45che.html" target="_blank"><b>Доладалар (Бытие) 45:4</b></a>  ТӀаккха Юсупа элира: «Суна тӀедуьйлийша». Уьш тӀебаьхкича, цо элира: «Со аша Мисар-махка воьхкина шун ваша Юсуп ву!
<p><a href="genesis45che.html" target="_blank"><b>Доладалар (Бытие) 45:5</b></a>  Амма дохий а ма хьийза, шайна оьгӀаз а ма эха шаьш со Мисар-махка вохкарна. Адамаш кӀелхьардахархьама, шул хьалха со кхачийтира Дала кхуза.
<p><a href="genesis45che.html" target="_blank"><b>Доладалар (Бытие) 45:6</b></a>  Ши шо ду кху махкахь мацалла йолу, кхин пхеа шарахь а хир дац ялта дуьйш а, дерзош а.
<p><a href="genesis45che.html" target="_blank"><b>Доладалар (Бытие) 45:7</b></a>  Амма Дала ваийтина со шул хьалха, кху лаьтта тӀехь шун тӀаьхье хилийта а, шун дахар инзаре кӀелхьардаккха а.
<p><a href="genesis45che.html" target="_blank"><b>Доладалар (Бытие) 45:8</b></a>  Аша ца ваийтина со кхуза, Дала ваийтина. Цо сох пирӀунан да вина, цуьнан цӀийна тӀехь эла а, берриг а Мисар-махка тӀехь куьйгалхо а вина.
<p><a href="genesis45che.html" target="_blank"><b>Доладалар (Бытие) 45:9</b></a>  Сихо яй, сан дена тӀе а кхачий, ала цуьнга: „Хьан кӀанта Юсупа хабар доуьйту хьоьга: ‘Дала со Мисар-махкахь куьйгалхо вина. Со волчу схьавола, хан ца йолуьйтуш.
<p><a href="genesis45che.html" target="_blank"><b>Доладалар (Бытие) 45:10</b></a>  ГӀашан цӀе йолчу меттехь Ӏийр ву хьо, суна уллохь. Хьан бераш а, берийн бераш а, берриг а бахам а, дерриг а даьхни а схьадаладе.
<p><a href="genesis45che.html" target="_blank"><b>Доладалар (Бытие) 45:11</b></a>  ГӀашанехь хьо а, хьан доьзал а кхобур бу ас, хӀунда аьлча тӀедогӀуш мацаллин пхи шо ду. Иза ца дахь, хьо а, хьан цӀа а, хьан долахь дерг дерриг а эшамехь хир ду’“.
<p><a href="genesis45che.html" target="_blank"><b>Доладалар (Бытие) 45:12</b></a>  Шуна а, сан вешина Бен-Яманна а шайн бӀаьргашна гуш ду шайца къамел дийриг со хилар.
<p><a href="genesis45che.html" target="_blank"><b>Доладалар (Бытие) 45:13</b></a>  Сан дега со Мисар-махкахь сийлахь хилар а, шайна кхузахь мел гинарг а дийца. Иза сиха кхуза схьа а валаве». 
<p><a href="genesis45che.html" target="_blank"><b>Доладалар (Бытие) 45:14</b></a>  Шен ваша Бен-Яман, мара а воьллина, вилхира иза, Бен-Яман а вилхира цуьнца.
<p><a href="genesis45che.html" target="_blank"><b>Доладалар (Бытие) 45:15</b></a>  Массо а ваша мара а вуллуш, царна барташ а дохуш, воьлхура Юсуп. Цул тӀаьхьа вежарша цуьнца къамел дира. 
<p><a href="genesis45che.html" target="_blank"><b>Доладалар (Бытие) 45:16</b></a>  Юсупан вежарий баьхкина аьлла, хабар пирӀунна тӀекхечира. ПирӀун а, цунна уллорнаш а хазахеташ бара.
<p><a href="genesis45che.html" target="_blank"><b>Доладалар (Бытие) 45:17</b></a>  ПирӀуно Юсупе элира: «ДӀаала хьайн вежаршка, шайна оьшшучул даа хӀума КанаӀан-махка дӀа а хьо.
<p><a href="genesis45che.html" target="_blank"><b>Доладалар (Бытие) 45:18</b></a>  Шайн да а, доьзалш а кхуза схьа а балабе. Ас Мисарахь тоьлла долу латта лур ду шуна, цунах схьадаьллачух дехар ду шу, алий».
<p><a href="genesis45che.html" target="_blank"><b>Доладалар (Бытие) 45:19</b></a>  Кхин а элира пирӀуно: «Хьуна тӀедуьллу ас, Юсуп, хьайн вежаршка дӀаалар: „Мисар-махкара гӀудалкхаш йига шайн бераш а, зударий а схьабало, шайн да а валош, шаьш а схьадуьйла.
<p><a href="genesis45che.html" target="_blank"><b>Доладалар (Бытие) 45:20</b></a>  Шайн салпална са ма гатде, Мисарахь тоьлла дерг шун хир ду“». 
<p><a href="genesis45che.html" target="_blank"><b>Доладалар (Бытие) 45:21</b></a>  Исраилан кӀенташа цо ма-бохху дира. ПирӀуно деллачу омрица Юсупа царна гӀудалкхаш а, некъана кхача а белира.
<p><a href="genesis45che.html" target="_blank"><b>Доладалар (Бытие) 45:22</b></a>  ХӀоранна а керла духар делира, ткъа Бен-Яманна кхо бӀе шекхал дети а, пхеа тайпана тӀеюху хӀуманаш а елира.
<p><a href="genesis45che.html" target="_blank"><b>Доладалар (Бытие) 45:23</b></a>  Юсупа шен дена а дахьийтира совгӀаташ: Мисар-махкара тоьлла долу хӀума тӀехь долуш итт вир а яра, кӀа а, бепиг а, некъана лерина тайп-тайпана даарш тӀехь долуш итт виркхел а яра.
<p><a href="genesis45che.html" target="_blank"><b>Доладалар (Бытие) 45:24</b></a>  Цул тӀаьхьа, вежарий новкъа а баьхна, уьш дӀабоьлхуш, цо элира: «Новкъахь девнаш ма дахалаш!» 
<p><a href="genesis45che.html" target="_blank"><b>Доладалар (Бытие) 45:25</b></a>  Мисарара ара а бевлла, шайн да Якъуб волчу КанаӀан-махка баьхкира уьш.
<p><a href="genesis45che.html" target="_blank"><b>Доладалар (Бытие) 45:26</b></a>  Цара элира цуьнга: «Юсуп дийна ву! Юсуп берриг а Мисар-мехкан куьйгалхо ву!» Якъуб хӀун эр ду а ца хууш висира, цкъа хьалха иза ца тийшира царах.
<p><a href="genesis45che.html" target="_blank"><b>Доладалар (Бытие) 45:27</b></a>  Амма Юсупа даийтина хабар а хезча, цо шена яийтина гӀудалкхаш а гича, Якъубан дог хазахетта тохаделира.
<p><a href="genesis45che.html" target="_blank"><b>Доладалар (Бытие) 45:28</b></a>  Исраила элира: «Тоьар ду! Сан кӀант Юсуп дийна ву. Со валале и ган гӀур ву со».
<p><a href="genesis46che.html" target="_blank"><b>Доладалар (Бытие) 46:1</b></a>  Исраил , шен долахь дерг дерриг схьа а эцна, новкъа велира. ВогӀуш, Беар-ШабаӀе ша кхаьчча, шен ден Исхьакхан Далла лерина сагӀанаш дехира цо.
<p><a href="genesis46che.html" target="_blank"><b>Доладалар (Бытие) 46:2</b></a>  Буьйсанна самах веанчу Дала Исраиле элира: «Якъуб!» «Со кхузахь ву», — жоп делира Якъуба. 
<p><a href="genesis46che.html" target="_blank"><b>Доладалар (Бытие) 46:3</b></a>  Дала элира: «Со Дела ву, хьан ден Дела. Кхера а ца кхоьруш, Мисар-махка гӀо, цигахь Ас хьох доккха халкъ схьадолуьйтур ду.
<p><a href="genesis46che.html" target="_blank"><b>Доладалар (Бытие) 46:4</b></a>  Со хьоьца Мисар-махка дӀа а вогӀур ву, цигара Ас хьо юха а валор ву. Хьан ши бӀаьрг Юсупа дӀакъовлур бу». 
<p><a href="genesis46che.html" target="_blank"><b>Доладалар (Бытие) 46:5</b></a>  Беар-ШабаӀера кхин дӀа а вахара Якъуб. Исраилан кӀенташа шайн да а, бераш а, зударий а пирӀуно яийтинчу гӀудалкхаш чу ховшийра цига дӀабига.
<p><a href="genesis46che.html" target="_blank"><b>Доладалар (Бытие) 46:6</b></a>  КанаӀан-махкахь гулдина даьхни а, бахам а шайца схьаийцира цара. Шен ерриг а тӀаьхьенца Мисар-махка веара Якъуб.
<p><a href="genesis46che.html" target="_blank"><b>Доладалар (Бытие) 46:7</b></a>  Цо шеца шен бераш а, берийн бераш а — ерриг а тӀаьхье дӀайигира.
<p><a href="genesis46che.html" target="_blank"><b>Доладалар (Бытие) 46:8</b></a>  ХӀорш ю Мисар-махка баьхкинчу Исраилан кӀентийн цӀераш (Якъуб а, цуьнан тӀаьхье а): Якъубан хьалхара кӀант Раабан. 
<p><a href="genesis46che.html" target="_blank"><b>Доладалар (Бытие) 46:9</b></a>  Раабанан кӀентий: Хьанах, Палу, Хьацрани, Карма. 
<p><a href="genesis46che.html" target="_blank"><b>Доладалар (Бытие) 46:10</b></a>  ШимӀин кӀентий: Емуал, Ямин, АхӀад, Якин, ЦӀохьар, канаӀанхочо вина Шаул а. 
<p><a href="genesis46che.html" target="_blank"><b>Доладалар (Бытие) 46:11</b></a>  Левин кӀентий: ГӀиршан, КхахӀат, Мерари. 
<p><a href="genesis46che.html" target="_blank"><b>Доладалар (Бытие) 46:12</b></a>  ЯхӀудан кӀентий: Ӏаьр, Онан, Шейла, Парас, Зерахь. (Ӏаьр а, Онан а КанаӀан-махкахь кхелхинера). Парасан кӀентий: Хьацрани, Хьамал. 
<p><a href="genesis46che.html" target="_blank"><b>Доладалар (Бытие) 46:13</b></a>  Иссарханан кӀентий: ТовлаӀ, Пува, Яшаб, Шимрон. 
<p><a href="genesis46che.html" target="_blank"><b>Доладалар (Бытие) 46:14</b></a>  Забулан кӀентий: Серад, Элон, Яхьлаал.  
<p><a href="genesis46che.html" target="_blank"><b>Доладалар (Бытие) 46:15</b></a>  Уьш Леас Якъубана Падан-Арамехь бина кӀентий бара. Цо йина Дина цӀе йолуш йоӀ а яра. Дерриг а кӀант а, йоӀ а ткъе кхойтта дара. 
<p><a href="genesis46che.html" target="_blank"><b>Доладалар (Бытие) 46:16</b></a>  Гадин кӀентий: Цепон, Хьаги, Шуни, Эцбон, Ӏера, Ароди, Ариэли. 
<p><a href="genesis46che.html" target="_blank"><b>Доладалар (Бытие) 46:17</b></a>  Ашаран кӀентий: Имани, Ишва, Ишви, БериӀ. Серахь цӀе йолуш йиша а яра церан. БериӀан кӀентий: Хьебар а, Малкиал а.  
<p><a href="genesis46che.html" target="_blank"><b>Доладалар (Бытие) 46:18</b></a>  Лабана шен йоӀана Леина еллачу ялхочо Залпаа Якъубана дина бераш дара уьш, верриг а ялхитта стаг. 
<p><a href="genesis46che.html" target="_blank"><b>Доладалар (Бытие) 46:19</b></a>  Якъубан зудчо Рахьала бина кӀентий бара: Юсуп а, Бен-Яман а. 
<p><a href="genesis46che.html" target="_blank"><b>Доладалар (Бытие) 46:20</b></a>  Мисар-махкахь Ана цӀе йолчу гӀалин динан да волчу ПатипараӀан йоӀа Асната Юсупна ши кӀант вира. Церан цӀераш яра Маннаш а, Эпрам а. 
<p><a href="genesis46che.html" target="_blank"><b>Доладалар (Бытие) 46:21</b></a>  Бен-Яманан кӀентий бара: БулаӀ, Бахри, Ашбели, Гери, НаӀаман, Аьхьи, Рош, Мупим, Хьупим, Арди.  
<p><a href="genesis46che.html" target="_blank"><b>Доладалар (Бытие) 46:22</b></a>  Рахьала Якъубана бина кӀентий бара уьш, верриг а вейтта стаг. 
<p><a href="genesis46che.html" target="_blank"><b>Доладалар (Бытие) 46:23</b></a>  Данан кӀант вара: Хьушим. 
<p><a href="genesis46che.html" target="_blank"><b>Доладалар (Бытие) 46:24</b></a>  Напталан кӀентий: Яхьциал, Гуни, Йицар, Шилам.  
<p><a href="genesis46che.html" target="_blank"><b>Доладалар (Бытие) 46:25</b></a>  Лабана шен йоӀана Рахьална еллачу ялхочо Балхьата бина кӀентий бара уьш, верриг а ворхӀ стаг. 
<p><a href="genesis46che.html" target="_blank"><b>Доладалар (Бытие) 46:26</b></a>  Якъубца Мисар-махка веанарг цуьнан тӀаьхьенах верг, кӀентийн зударий ца лерича, кхузткъе ялх стаг вара.
<p><a href="genesis46che.html" target="_blank"><b>Доладалар (Бытие) 46:27</b></a>  Мисарахь Юсупна вина ши кӀант а цхьаьна верриг а Якъубан доьзалх Мисарахь ваха охьахиънарг кхузткъе итт стаг вара. 
<p><a href="genesis46che.html" target="_blank"><b>Доладалар (Бытие) 46:28</b></a>  Юсуп волчу воьдуш, шел хьалха ЯхӀуд вахийтира Якъуба, ГӀашане боьду некъ хаархьама. Уьш цига дӀакхаьчча,
<p><a href="genesis46che.html" target="_blank"><b>Доладалар (Бытие) 46:29</b></a>  Юсуп, шен гӀудалкх дӀа а йожийтина, ГӀашане шен дена Исраилна дуьхьал веара. Исраил ган ма-гинна, тӀеведда, иза мара а воьллина, вехха вилхира иза.
<p><a href="genesis46che.html" target="_blank"><b>Доладалар (Бытие) 46:30</b></a>  Исраила элира Юсупе: «ХӀинца-м вала а хала дацара, хӀунда аьлча сайн бӀаьргашца хьо дийна хилар гина суна». 
<p><a href="genesis46che.html" target="_blank"><b>Доладалар (Бытие) 46:31</b></a>  Юсупа вежаршка а, шен ден цӀийнах болчу нахе а элира: «Ас, вахана, пирӀуне эр ду: „КанаӀан-махкахь Ӏийна сан вежарий а, ден цӀийнах берш а со волчу схьабаьхкина.
<p><a href="genesis46che.html" target="_blank"><b>Доладалар (Бытие) 46:32</b></a>  И нах жаӀуй бу. Цара даьхни леладо. Шайца кегий а, даккхий, а даьхни а, шайн долахь долу хӀума дерриг а схьадеана цара“.
<p><a href="genesis46che.html" target="_blank"><b>Доладалар (Бытие) 46:33</b></a>  ПирӀуно, тӀе а кхайкхина, шайга хаттахь: „Шун хӀун корматалла ю?“
<p><a href="genesis46che.html" target="_blank"><b>Доладалар (Бытие) 46:34</b></a>  аш ала деза: „Тхайн дайша санна, кегий долуш дуьйна даьхни лелош ду тхо!“ ТӀаккха ГӀашан цӀе йолчу махкахь даха охьаховша бакъо лур ю шуна, хӀунда аьлча мисархошна Ӏуй ца беза».
<p><a href="genesis47che.html" target="_blank"><b>Доладалар (Бытие) 47:1</b></a>  ПирӀунна тӀе а вахана, Юсупа элира: «Сан да а, вежарий а шайн даьхница а, бахамца а, КанаӀан-махкара схьа а баьхкина, ГӀашанехь бу хӀинца».
<p><a href="genesis47che.html" target="_blank"><b>Доладалар (Бытие) 47:2</b></a>  Вежарех, хаьржина, пхи стаг валийнера цо пирӀунна тӀе. 
<p><a href="genesis47che.html" target="_blank"><b>Доладалар (Бытие) 47:3</b></a>  ПирӀуно хаьттира цаьрга: «Шун хӀун корматалла ю?» Вежарша жоп делира: «Тхайн дай санна, Ӏуй ду тхо».
<p><a href="genesis47che.html" target="_blank"><b>Доладалар (Бытие) 47:4</b></a>  Кхин а элира цара: «Кхуза даха даьхкина тхо, хӀунда аьлча КанаӀан-махкахь луьра мацалла ю, даьхни дажо меттиг яц тхан. Доьху хьоьга ГӀашанехь тхуна даха охьаховша бакъо ялар». 
<p><a href="genesis47che.html" target="_blank"><b>Доладалар (Бытие) 47:5</b></a>  ПирӀуно элира Юсупе: «Хьо волчу да а, вежарий а баьхкина.
<p><a href="genesis47che.html" target="_blank"><b>Доладалар (Бытие) 47:6</b></a>  Мисар-махкара латта хьуна хьалха ду. Оцу лаьттан тоьллачу меттехь охьаховшабе хьайн гергара нах. Шайна лаахь, ГӀашанехь Ӏан а мегар ду царна. Къаьсттина говзанаш царна юкъахь белахь, сан даьхни Ӏалашдан дӀахӀиттабе уьш». 
<p><a href="genesis47che.html" target="_blank"><b>Доладалар (Бытие) 47:7</b></a>  Шен да Якъуб, вала а вина, пирӀунна хьалха хӀоттийра Юсупа. Якъуба пирӀун декъалвира.
<p><a href="genesis47che.html" target="_blank"><b>Доладалар (Бытие) 47:8</b></a>  ПирӀуно хаьттира цуьнга: «Хьан маса шо ду?» 
<p><a href="genesis47che.html" target="_blank"><b>Доладалар (Бытие) 47:9</b></a>  Якъуба жоп делира: «Со дуьнен чохь лела бӀе ткъе итт шо ду. КӀезиг а, къаьхьа а хилла сан дахаран шераш, сан дай дуьнен чохь леллачу хене дӀа ца нисвелла со».
<p><a href="genesis47che.html" target="_blank"><b>Доладалар (Бытие) 47:10</b></a>  ПирӀун декъал а вина, дӀавахара Якъуб. 
<p><a href="genesis47che.html" target="_blank"><b>Доладалар (Бытие) 47:11</b></a>  Да а, вежарий а Мисарахь баха ховшийра Юсупа, царна РаӀамсас олучу гӀалина уллохь тоьлла латта а делла, пирӀуно шена тӀе-ма-диллара.
<p><a href="genesis47che.html" target="_blank"><b>Доладалар (Бытие) 47:12</b></a>  Шен ден а, вежарийн а хӀусамашкара берашка хьаьжжина, массарна а юучуьнца кхачо йира Юсупа.
<p><a href="genesis47che.html" target="_blank"><b>Доладалар (Бытие) 47:13</b></a>  Цул тӀаьхьа чӀогӀа мацалла хӀоьттира. Мисар а, КанаӀан-мохк а мацалло гӀелбина бара.
<p><a href="genesis47che.html" target="_blank"><b>Доладалар (Бытие) 47:14</b></a>  Шегара кӀа оьцуш гулделла Мисарахь а, КанаӀан-махкахь а мел долу ахча вовшахтуьйхира Юсупа. ПирӀунан цӀахь латтадора цо иза.
<p><a href="genesis47che.html" target="_blank"><b>Доладалар (Бытие) 47:15</b></a>  Мисарахь а, КанаӀан-махкахь а ахча кхачийча, берриг а Мисар-махкарчу наха, Юсупна тӀе а баьхкина, элира: «Тхуна бепиг лохьа, ма далийтахь тхо хьайн бӀаьргашна хьалха. Тхан ахча кхачийна». 
<p><a href="genesis47che.html" target="_blank"><b>Доладалар (Бытие) 47:16</b></a>  Юсупа элира: «Шайн ахча кхачийнехь, даьхни схьадаладе, ас цунна дуьхьал ялта лур ду шуна».
<p><a href="genesis47che.html" target="_blank"><b>Доладалар (Бытие) 47:17</b></a>  Цара Юсуп волчу даьхни схьадалийра. Говрашна а, уьстагӀашна а, гезаршна а, стерчашна а, хьелашна а, варрашна а дуьхьал цо цу нахана ялта делира. Цу шарахь царна ялта латтийра Юсупа дерриг а церан даьхнина дуьхьал. 
<p><a href="genesis47che.html" target="_blank"><b>Доладалар (Бытие) 47:18</b></a>  Шо чекхдаьлча, цунна тӀе а баьхкина, элира цара: «Оха лечкъор дац тхайн элах: тхан ахча а кхачийна, тхан даьхни а хьан дола даьлла, тхайн догӀмашший, латтий бен хӀумма а ца дисна тхоьгахь.
<p><a href="genesis47che.html" target="_blank"><b>Доладалар (Бытие) 47:19</b></a>  Хьан бӀаьргашна хьалха тхо а, тхан латта а хӀаллак хӀунда хуьлу? Ялтина дуьхьал дӀаэцахьа тхо. Тхайн лаьттаца пирӀунан лоллехь хила реза ду тхо. Латта даьсса ца хилийта а, тхо хенара довлийта а дӀаден хӀу лохьа тхуна». 
<p><a href="genesis47che.html" target="_blank"><b>Доладалар (Бытие) 47:20</b></a>  Иштта Мисарахь долу дерриг а латта ийцира Юсупа пирӀунна. ХӀора мисархочо шен латта доьхкира, хӀунда аьлча мацаллина дан хӀума дацара церан. Латта пирӀунан дола делира.
<p><a href="genesis47che.html" target="_blank"><b>Доладалар (Бытие) 47:21</b></a>  Ткъа нахах Мисаран цхьана маьӀӀера вукху маьӀӀе кхаччалц Юсупа леш бира.
<p><a href="genesis47che.html" target="_blank"><b>Доладалар (Бытие) 47:22</b></a>  Динан дайшкара латта ца ийцира цо, хӀунда аьлча массо а хенахь пирӀуно дакъа а кхочуьйтуш, Ӏаш бара уьш. Цундела цара шайн латта ца доьхкира.
<p><a href="genesis47che.html" target="_blank"><b>Доладалар (Бытие) 47:23</b></a>  Юсупа элира нахе: «ХӀинца ас шу а, шун латта а пирӀунна эцна. ХӀара хӀу ду шуна латта дӀаден.
<p><a href="genesis47che.html" target="_blank"><b>Доладалар (Бытие) 47:24</b></a>  Шайн ялта кхиъча, цунах пхоьалгӀа дакъа пирӀунна дӀалур ду аша, ткъа диснарг дӀаден а, шуна а, шун берашна а, шун цӀахь болчарна а даа хир ду». 
<p><a href="genesis47che.html" target="_blank"><b>Доладалар (Бытие) 47:25</b></a>  Наха элира: «Ахьа тхо кӀелхьардехи. ПирӀунан леш хир ду тхо, хьо тхайна резаван лаьара тхуна».
<p><a href="genesis47che.html" target="_blank"><b>Доладалар (Бытие) 47:26</b></a>  Иштта лаьттах долу Ӏедал хӀоттийра Юсупа. Иза тахана а Мисарахь дӀалелаш ду: лаьттах схьадаьллачух дерригенах а пхоьалгӀа дакъа пирӀунна дӀалуш, динан дайн долахь доцург, важа латта пирӀунан долахь а долуш. 
<p><a href="genesis47che.html" target="_blank"><b>Доладалар (Бытие) 47:27</b></a>  Исраилхой ГӀашан олучу меттехь Ӏаш бара. Церан дола дуккха а хӀума а делира, уьш тӀеттӀа дебаш а бара.
<p><a href="genesis47che.html" target="_blank"><b>Доладалар (Бытие) 47:28</b></a>  Якъуб Мисарахь вуьрхӀитта шарахь Ӏийра, цуьнан бӀе шовзткъе ворхӀ шо дара.
<p><a href="genesis47che.html" target="_blank"><b>Доладалар (Бытие) 47:29</b></a>  Ша лечу хенахь, шен кӀанте Юсупе схьа а кхайкхина, цо элира: «Хьо суна реза велахь, сан кога кӀел куьг а диллий , дош ло суна, хьо соьца дика а, суна тешаме а хир ву алий. Со Мисар-махкахь дӀа ма воллалахь.
<p><a href="genesis47che.html" target="_blank"><b>Доладалар (Бытие) 47:30</b></a>  Со сайн дайх дӀакхетча, Мисарара дӀа а хьой, уьш боьхккинчу дӀаволлалахь». Юсупа элира: «Ахь ма-бохху дийр ду ас». 
<p><a href="genesis47che.html" target="_blank"><b>Доладалар (Бытие) 47:31</b></a>  «Дуй баал», — элира дас. Юсупа дуй биира. Маьнги йистехь волу Исраил Далла хьалха охьатаьӀира .
<p><a href="genesis48che.html" target="_blank"><b>Доладалар (Бытие) 48:1</b></a>  Дукха хан ялале Юсупе элира, цуьнан да чӀогӀа цомгуш ву аьлла. Шен ши кӀант, Маннаш а, Эпрам а, эцна, цунна тӀе вахара иза.
<p><a href="genesis48che.html" target="_blank"><b>Доладалар (Бытие) 48:2</b></a>  Якъубе хаам бира: «Хьо волчу хьан кӀант Юсуп веана», — аьлла. Шен берриг а ницкъ гулбина, метта охьахиира Исраил. 
<p><a href="genesis48che.html" target="_blank"><b>Доладалар (Бытие) 48:3</b></a>  Якъуба элира Юсупе: «КанаӀан-махкарчу Луз олучу меттехь Ша гайтинчу Нуьцкъалчу Дала декъалвира со.
<p><a href="genesis48che.html" target="_blank"><b>Доладалар (Бытие) 48:4</b></a>  Цо элира соьга: „Ас дебор бу хьан доьзал, хьан дуккха а бераш хуьлуьйтур ду, хьох халкъийн доьзал схьабер бу. ХӀара латта хьан тӀаьхьенна гуттаренна а дӀалур ду Ас“.
<p><a href="genesis48che.html" target="_blank"><b>Доладалар (Бытие) 48:5</b></a>  Со Мисара вале кхузахь хьуна вина волу ши кӀант хӀинца дуьйна сан хир ву. Эпрам а, Маннаш а сан хир ву, Раабан а, ШимӀа а санна.
<p><a href="genesis48che.html" target="_blank"><b>Доладалар (Бытие) 48:6</b></a>  Кхарал тӀаьхьа хьуна дина бераш хьан хир ду. Церан дола даьллачу лаьтта тӀехь шайн вежарийн кӀентий болуш санна Ӏийр бу уьш.
<p><a href="genesis48che.html" target="_blank"><b>Доладалар (Бытие) 48:7</b></a>  Со Падан-Арамера схьавогӀуш, КанаӀан-махкахь Эпрати цӀе йолчу гӀалина тӀекхачале, новкъахь, хьан нана Рахьал елира. Цигахь Эпрате (Байтлахаме) боьдучу новкъа йистехь дӀайоьллира ас иза».
<p><a href="genesis48che.html" target="_blank"><b>Доладалар (Бытие) 48:8</b></a>  ТӀаккха, Юсупан кӀентий а гина, Исраила хаьттира: «Уьш муьлш бу?» 
<p><a href="genesis48che.html" target="_blank"><b>Доладалар (Бытие) 48:9</b></a>  Юсупа дена жоп делира: «Уьш Дала суна кхузахь белла кӀентий бу». ТӀаккха Исраила элира: «Суна тӀе валаве и шиъ соьга декъалвайта».
<p><a href="genesis48che.html" target="_blank"><b>Доладалар (Бытие) 48:10</b></a>  Иза дукха къена волуш цуьнан бӀаьргашна са дика ца гора. Юсупа ши кӀант цунна тӀе валийра. Цо, мара а бухкуш, барташ дехира царна.
<p><a href="genesis48che.html" target="_blank"><b>Доладалар (Бытие) 48:11</b></a>  Исраила элира Юсупе: «Суна ца моьттура сайна хьо юха гур ву, ткъа Дала хьан бераш ган а аьтто би сан». 
<p><a href="genesis48che.html" target="_blank"><b>Доладалар (Бытие) 48:12</b></a>  Ши кӀант Исраилан голашна уллора дӀа а хилийна, цунна хьалха лохха охьатаьӀира Юсуп.
<p><a href="genesis48che.html" target="_blank"><b>Доладалар (Бытие) 48:13</b></a>  Цул тӀаьхьа, дена улло ши кӀант схьа а валийна, Эпрам шена аьтту агӀор Исраилна аьрру агӀор хӀоттийра цо, ткъа Маннаш шена аьрру агӀор Исраилна аьтту агӀор хӀоттийра.
<p><a href="genesis48che.html" target="_blank"><b>Доладалар (Бытие) 48:14</b></a>  Амма Исраила шен аьтту куьг Эпраман коьрта тӀе диллира, иза жима велахь а, ткъа аьрру куьг, аьттучунна тӀехула а даьккхина, Маннашан коьрта тӀе диллира. Цхьа Ӏалашо йолуш дира цо иштта, Маннаш дуьххьарниг воллушехь.
<p><a href="genesis48che.html" target="_blank"><b>Доладалар (Бытие) 48:15</b></a>  Юха, цаьргахула Юсуп декъал а веш, цо элира: «Шена кӀелахь сан дай ИбрахӀим а, Исхьакх а лелла Дела, таханлера де кхаччалц дерриг а сан дахарехь со Шена тӀаьхьа хӀоттийна лелла волу Дела, 
<p><a href="genesis48che.html" target="_blank"><b>Доладалар (Бытие) 48:16</b></a>  муьлххачу а вочух со ларвина Малик, декъалдехьа хӀара бераш. Кхаьргахь дӀахьойла сан а, сан дайн ИбрахӀиман а, Исхьакхан а цӀераш. Деба а дебна, даккхий халкъаш схьадовлийла кхарах дуьнен чохь».  
<p><a href="genesis48che.html" target="_blank"><b>Доладалар (Бытие) 48:17</b></a>  Шен дас аьтту куьг Эпраман коьрта тӀе диллина гича, Юсупна халахийтира. Цо ден куьг схьалецира, Эпраман коьрта тӀера Маннашан коьрта тӀе дилла дагахь.
<p><a href="genesis48che.html" target="_blank"><b>Доладалар (Бытие) 48:18</b></a>  Юсупа элира цуьнга: «ХӀан-хӀан, дада, хьалхарниг хӀара ву, аьтту куьг цуьнан коьрта тӀе дилла». 
<p><a href="genesis48che.html" target="_blank"><b>Доладалар (Бытие) 48:19</b></a>  Амма да реза ца хилира: «Суна хаьа, сан кӀант, суна хаьа. Кхунах а халкъ схьадер ду, и халкъ а доккха, сийлахь хир ду. Амма жимаха волу ваша цул лакхара хир ву, цуьнан тӀаьхьенах дукха халкъаш схьадевр ду».
<p><a href="genesis48che.html" target="_blank"><b>Доладалар (Бытие) 48:20</b></a>  Цу дийнахь, уьш декъал а беш, цо элира: «Шун цӀерашца Исраилан халкъо вовшийн декъалбийр бу: „Эпрам а, Маннаш а санна войла хьо Дала“, — бохуш». Иштта Эпрам Маннашал лакхара хӀоттийра цо. 
<p><a href="genesis48che.html" target="_blank"><b>Доладалар (Бытие) 48:21</b></a>  Юха Исраила элира Юсупе: «Со леш ву, амма Дела шуьца хир ву. Цо шайн дайн лаьтта тӀе юхадуьгур ду шу.
<p><a href="genesis48che.html" target="_blank"><b>Доладалар (Бытие) 48:22</b></a>  Хьайн вежарел хьо лакхара хиларна, айса эмархошкара туьраца а, Ӏодаца а баьккхина Шехем-мохк дӀало ас хьуна».
<p><a href="genesis49che.html" target="_blank"><b>Доладалар (Бытие) 49:1</b></a>  Шен кӀентий схьа а кхайкхина, Якъуба элира: «Суна уллохь гул а лой, ладогӀа, тӀейогӀучу хенахь шуьца хиндерг дуьйцур ду ас. 
<p><a href="genesis49che.html" target="_blank"><b>Доладалар (Бытие) 49:2</b></a>  Гул а лой, ладогӀа, Якъубан кӀентий, ладогӀа шайн дега Исраиле. 
<p><a href="genesis49che.html" target="_blank"><b>Доладалар (Бытие) 49:3</b></a>  Раабан, хьо сан дуьххьарлераниг ву, сан ницкъ, сан боьршаллин дуьххьарлера стом, уггар сийлахьверг а, ницкъберг а. 
<p><a href="genesis49che.html" target="_blank"><b>Доладалар (Бытие) 49:4</b></a>  Амма, кхехкаш тӀехъоьху хи санна, сиха волу хьо кхин хир вац хьалхарниг, хӀунда аьлча, дӀа а вахана, хьайн да дӀавуьжу мотт сийсазбина ахь. Сан метта дӀавижна хьо. 
<p><a href="genesis49che.html" target="_blank"><b>Доладалар (Бытие) 49:5</b></a>  ШимӀа а, Леви а вежарий бу. Шайн таррашца нахана ницкъ бо цара. 
<p><a href="genesis49che.html" target="_blank"><b>Доладалар (Бытие) 49:6</b></a>  Церан кхеташонна юкъа а гӀур вац со, церан гуламе а гӀур вац, хӀунда аьлча оьгӀазаллица нах байина цара, хазахетархьама стерчийн когийн пхенаш хедийна. 
<p><a href="genesis49che.html" target="_blank"><b>Доладалар (Бытие) 49:7</b></a>  НеӀалт хилла ю церан оьгӀазалла, хӀунда аьлча иза буьрса йолу дела, неӀалт хилла ду церан дералла, хӀунда аьлча иза къиза долу дела. Якъубан тӀаьхье йолчохь царна латта хир дац, ас дӀасакхуьссур бу уьш берриг а Исраилан махкахула. 
<p><a href="genesis49che.html" target="_blank"><b>Доладалар (Бытие) 49:8</b></a>  ЯхӀуд, хьан вежарша хастор ву хьо, хьан куьг мостагӀийн яьӀнаш тӀехь хир ду. Хьан вежарий хьуна хьалха охьатаьӀар бу. 
<p><a href="genesis49che.html" target="_blank"><b>Доладалар (Бытие) 49:9</b></a>  Хьо къона лом ду, ЯхӀуд. Талла ваханчуьра вогӀу хьо, сан кӀант. СадаӀа лаьтта дижина лом санна ву хьо, мила ваьхьар ву хьуна новкъарло ян? 
<p><a href="genesis49che.html" target="_blank"><b>Доладалар (Бытие) 49:10</b></a>  Паччахьан дарж ЯхӀудах дер дац, цуьнан тӀаьхьенан карахь гуттар а хир ю олалла гойтуш йолу гӀаж, иза Шилун-гӀала дӀакхаччалц а , халкъаш цунна муьтӀахь хиллалц а. 
<p><a href="genesis49che.html" target="_blank"><b>Доладалар (Бытие) 49:11</b></a>  Цо шен вир кемсийн таьллангах дӀатосур ю, ткъа виран кӀорни — тоьллачу гаьннах. Тоьллачу чагӀар чохь шен бедар яшор ю цо. ЧагӀаран мутта чохь шен духар дуьттур ду цо. 
<p><a href="genesis49che.html" target="_blank"><b>Доладалар (Бытие) 49:12</b></a>  Цуьнан бӀаьргаш чагӀарал Ӏаьржа хир ду, ткъа цергаш шурел кӀайн хир ю. 
<p><a href="genesis49che.html" target="_blank"><b>Доладалар (Бытие) 49:13</b></a>  Забул хӀордан йистехь вехар ву. Цуьнан берд хӀордкеманашна кхераме хир бац, цуьнан латта ЦӀадан-гӀалина тӀекхаччалц хир ду. 
<p><a href="genesis49che.html" target="_blank"><b>Доладалар (Бытие) 49:14</b></a>  Шина а агӀор беза мохь а болуш, садоӀуш Ӏуьллучу вирах тера хир ву Иссархан, ша онда велахь а. 
<p><a href="genesis49che.html" target="_blank"><b>Доладалар (Бытие) 49:15</b></a>  Шен садоӀу меттиг дика хилар а, шен латта хаза хилар а гина, халачу балхана къарвелла лай санна, бахьа ца лучу мохьана кӀел хӀуттур ву иза. 
<p><a href="genesis49che.html" target="_blank"><b>Доладалар (Бытие) 49:16</b></a>  Дан Исраилан халкъана кхелахо хир ву, иза Исраилан цхьа тукхам санна хир ву. 
<p><a href="genesis49che.html" target="_blank"><b>Доладалар (Бытие) 49:17</b></a>  Новкъа йистехь Ӏуьллучу лаьхьанах тера хир ву иза. ТӀехйолучу говран ког лоцу, некъан тачи тӀехь Ӏуьллу лаьхьа бу иза. Говр лазийча, цунна тӀера бере охьавужу. 
<p><a href="genesis49che.html" target="_blank"><b>Доладалар (Бытие) 49:18</b></a>  Веза Эла! Ахь кӀелхьарваккхаре сатесна ву со. 
<p><a href="genesis49che.html" target="_blank"><b>Доладалар (Бытие) 49:19</b></a>  Гадина тӀе талорхой летар бу, амма цо уьш лохкур бу. 
<p><a href="genesis49che.html" target="_blank"><b>Доладалар (Бытие) 49:20</b></a>  Ашаран кхача токхе хир бу, паччахьан даарш хир ду цуьнан. 
<p><a href="genesis49che.html" target="_blank"><b>Доладалар (Бытие) 49:21</b></a>  Наптал маьрша баьккхинчу сенах тера ву, исбаьхьа кӀорнеш луш йолчу сенах тера ву иза. 
<p><a href="genesis49che.html" target="_blank"><b>Доладалар (Бытие) 49:22</b></a>  Юсуп хьостана уллохь йоллучу, дуккха а стом лучу кемсийн таьллангах тера ву. Цу таьлланган генаш пенна тӀехула хьаладоьлхуш ду. 
<p><a href="genesis49che.html" target="_blank"><b>Доладалар (Бытие) 49:23</b></a>  Дерачу оьгӀазаллица пхерчий а кхуьссуш, мостагӀий летара цунах. 
<p><a href="genesis49che.html" target="_blank"><b>Доладалар (Бытие) 49:24</b></a>  Амма цуьнан Ӏад чӀогӀа ду, цуьнан куьйгаш онда а, говза а ду. Цунна ницкъ белла Якъубан Нуьцкъалчо, Исраилан Ӏуьно а, Тархо а, 
<p><a href="genesis49che.html" target="_blank"><b>Доладалар (Бытие) 49:25</b></a>  хьуна гӀо деш волчу хьан ден Дала, хьо декъалвеш волчу Нуьцкъалчо. Лакхарчу Шен стигалшца а, лахарчу латтанашца а, кӀайн кхача лучу накхошца а, ховхачу кийранашца а декъалвойла хьо Нуьцкъалчу Дала. 
<p><a href="genesis49che.html" target="_blank"><b>Доладалар (Бытие) 49:26</b></a>  Ширачу лаьмнийн деза хиларал а, даим лаьттачу гунийн хаза хиларал а лекха ду хьан дас хьо декъалвар. Шен вежаршна юкъахь эла волчу Юсупца хуьлийла и декъалвар. 
<p><a href="genesis49che.html" target="_blank"><b>Доладалар (Бытие) 49:27</b></a>  Бен-Яман дера борз ю. Ӏуьйранна шен ижу юу цо, сарахь талорца карадеанарг доькъу».  
<p><a href="genesis49che.html" target="_blank"><b>Доладалар (Бытие) 49:28</b></a>  Иштта ду Исраилан шийтта тукхам. Иза элира цаьрга, уьш декъалбеш, церан дас. ХӀора а шена доггӀучу кепара декъалвира цо. 
<p><a href="genesis49che.html" target="_blank"><b>Доладалар (Бытие) 49:29</b></a>  Юха иштта весет дира цо шен кӀенташка: «Со сайн дай болчу дӀагӀур ву кестта. Хьетахочун Ӏепронан лаьтта тӀехь, сан дай болчу хьеха чохь дӀаволлалаш со.
<p><a href="genesis49che.html" target="_blank"><b>Доладалар (Бытие) 49:30</b></a>  КанаӀан-махкарчу Мамари олучу меттера Махпела цӀе йолчу арахь ю и хьех. Хьетахочуьнгара Ӏепронера нах дӀабохка эцначу лаьттаца цхьаьна эцна ю и хьех ИбрахӀима.
<p><a href="genesis49che.html" target="_blank"><b>Доладалар (Бытие) 49:31</b></a>  Цигахь дӀабоьхкина бу ИбрахӀим а, цуьнан зуда Сарат а, Исхьакх а, цуьнан зуда Ребикха а, цигахь дӀайоьллина ас Леа а.
<p><a href="genesis49che.html" target="_blank"><b>Доладалар (Бытие) 49:32</b></a>  Аре а, цу тӀера хьех а хьетахошкара эцна ю». 
<p><a href="genesis49che.html" target="_blank"><b>Доладалар (Бытие) 49:33</b></a>  Шен кӀенташна хьехам бина а ваьлла, ши ког метта хьала а баьккхина, дӀавижна волу Якъуб, кхалха а кхелхина, шен дайх дӀакхийтира.
<p><a href="genesis50che.html" target="_blank"><b>Доладалар (Бытие) 50:1</b></a>  Дена тӀе а кхетта, цунна барташ а дохуш, вилхира Юсуп.
<p><a href="genesis50che.html" target="_blank"><b>Доладалар (Бытие) 50:2</b></a>  Шен ялхошка-лоьрашка ден дакъа талха ца талхийта, молханаш а тохий, кечде аьлла, омра дира цо. Лоьраша иза кечдира.
<p><a href="genesis50che.html" target="_blank"><b>Доладалар (Бытие) 50:3</b></a>  Цу кечамна шовзткъа де дӀаделира, хӀунда аьлча цу балхана лерина йолу хан яра иза. Мисархоша кхузткъе итт дийнахь белхарш дира Якъуб велча.
<p><a href="genesis50che.html" target="_blank"><b>Доладалар (Бытие) 50:4</b></a>  Белхаран денош чекхдевлча, Юсупа элира пирӀунна уллорчу нахе: «Шу суна реза делахь, доьху шуьга, пирӀуне дӀаала:
<p><a href="genesis50che.html" target="_blank"><b>Доладалар (Бытие) 50:5</b></a>  „Сан дас, соьга чӀагӀо а яйтина, элира: ‘Со леш ву, ас КанаӀан-махкахь яьккхинчу къубба чохь дӀаволлалахь со’. Пурба ло суна, вахана, сайн да дӀаволла, цул тӀаьхьа со юхавогӀур ву“». 
<p><a href="genesis50che.html" target="_blank"><b>Доладалар (Бытие) 50:6</b></a>  ПирӀуно элира: «Ваха а гӀой, айхьа чӀагӀо ма-ярра, хьайн да дӀаволла». 
<p><a href="genesis50che.html" target="_blank"><b>Доладалар (Бытие) 50:7</b></a>  Юсуп шен да дӀаволла воьдуш, цуьнца пирӀунна уллора нах а, пирӀунан цӀийнера а, берриг Мисар-махкара а элий бахара.
<p><a href="genesis50che.html" target="_blank"><b>Доладалар (Бытие) 50:8</b></a>  Юсупан доьзалера берш а, вежарий а, цуьнан ден цӀийнах болу нах а бахара. ГӀашанехь бераш а, даьхни а бен ца дисира.
<p><a href="genesis50che.html" target="_blank"><b>Доладалар (Бытие) 50:9</b></a>  Царна тӀаьхьахӀиттина йогӀуш гӀудалкхаш а яра, дошлой а бара. Дукха адам дара дӀадогӀуш. 
<p><a href="genesis50che.html" target="_blank"><b>Доладалар (Бытие) 50:10</b></a>  Йордан-хина малхбалехьа йолчу Атад олучу хьаьтта кхаьчча, чӀогӀа белха хӀиттира уьш. ВорхӀ дийнахь цигахь белхар дира Юсупа.
<p><a href="genesis50che.html" target="_blank"><b>Доладалар (Бытие) 50:11</b></a>  Атада уллохь долу и белхар а гина, цу меттехь Ӏаш болчу канаӀанхоша элира: «Мисархойн доккха белхар ду». Цундела Йорданна малхбалехьа йолчу цу меттигах Абал МицӀраим олу (иза «мисархойн белхар» бохург ду).
<p><a href="genesis50che.html" target="_blank"><b>Доладалар (Бытие) 50:12</b></a>  Иштта Якъубан кӀенташа цуьнан весет кхочушдира.
<p><a href="genesis50che.html" target="_blank"><b>Доладалар (Бытие) 50:13</b></a>  КанаӀан-махка дӀа а ваьхьна, Мамари цӀе йолчу меттигна уллохь йолчу Махпела олучу арахь лаьттачу хьеха чохь дӀавоьллира цара иза. И хьех цу аренца цхьаьна ИбрахӀима хьетахочуьнгара Ӏепронера эцнера, шен белла нах цу чохь дӀабохкархьама.
<p><a href="genesis50che.html" target="_blank"><b>Доладалар (Бытие) 50:14</b></a>  Да дӀа а воьллина, шен вежаршца а, цига баьхкинчу нахаца а Мисар-махка вухавеара Юсуп. 
<p><a href="genesis50che.html" target="_blank"><b>Доладалар (Бытие) 50:15</b></a>  Шайн да велча, Юсупан вежарша ойла йира: «ХӀун хаьа, Юсуп вайна оьгӀазвахана Ӏаш хила мега, шена вай динчу вонна дуьхьал хӀинца бекхам бан дагахь?»
<p><a href="genesis50che.html" target="_blank"><b>Доладалар (Бытие) 50:16</b></a>  Цара Юсупна тӀе нах бахийтира цуьнга ала: «Ша валале хьан дас тхуна весет дина:
<p><a href="genesis50che.html" target="_blank"><b>Доладалар (Бытие) 50:17</b></a>  „Шайн веше Юсупе дӀаала: ‘Ас доьху хьоьга вежаршна цара латийначу къинна гечдар’. Оха а доьху хьоьга, Юсуп, хьайна бинчу вочу балхана гечдехьа хьайн ден Делан лешна“». Шега даийтинчу хабаре ладугӀуш волу Юсуп вилхира. 
<p><a href="genesis50che.html" target="_blank"><b>Доладалар (Бытие) 50:18</b></a>  ТӀебаьхкина, гора а эгна, цуьнан вежарша элира: «Тхо хьан леш ду». 
<p><a href="genesis50che.html" target="_blank"><b>Доладалар (Бытие) 50:19</b></a>  Юсупа жоп делира: «Кхера ма кхера. Со Дела ма вац.
<p><a href="genesis50che.html" target="_blank"><b>Доладалар (Бытие) 50:20</b></a>  Шуна дагадеара суна зулам дан, амма Дала цунах дика болх хилийтира, хӀинца тахана долуш дерг кхочушхилийта: дукха адамаш лечуьра кӀелхьардахар.
<p><a href="genesis50che.html" target="_blank"><b>Доладалар (Бытие) 50:21</b></a>  Цундела ма кхера: ас шу а, шун бераш а кхобур ду». Уьш тебеш, цаьрца эсала къамел дира цо. 
<p><a href="genesis50che.html" target="_blank"><b>Доладалар (Бытие) 50:22</b></a>  Шен ден доьзалца Мисар-махкахь Ӏийра Юсуп. Цуьнан бӀе итт шо кхаьчнера.
<p><a href="genesis50che.html" target="_blank"><b>Доладалар (Бытие) 50:23</b></a>  Иза дийна а волуш, Эпрайман бераш а, берийн бераш а хилира. Маннашан кӀантана Макирна дина бераш а, шен долуш санна, тӀеийцира цо.
<p><a href="genesis50che.html" target="_blank"><b>Доладалар (Бытие) 50:24</b></a>  Юсупа элира вежаршка: «Со леш ву, амма Дала шуна гӀо дийр ду. Кху лаьтта тӀера Ша ИбрахӀимна а, Исхьакхана а, Якъубана а чӀагӀонца деллачу лаьтта тӀе шу дӀадуьгур ду Цо».
<p><a href="genesis50che.html" target="_blank"><b>Доладалар (Бытие) 50:25</b></a>  Исраилан кӀенташка чӀагӀо а яйтина, Юсупа элира: «Дала шуна билггал гӀо дийр ду, тӀаккха аша сан даьӀахкаш кхузара дӀаяхьа еза».
<p><a href="genesis50che.html" target="_blank"><b>Доладалар (Бытие) 50:26</b></a>  Иштта бӀе итт шо долуш Юсуп кхелхира. Ца талхийта молханаш а тоьхна, кеч а дина, Мисар-махкахь тӀорказ чу диллира цуьнан дакъа.
<p><a href="ruth1che.html" target="_blank"><b>Руфи (Руфь) 1:1</b></a>  Мехкан куьйгалхоша Исраил-махкахь урхалла дечу заманчохь лаьтта тӀехь мацалла хӀоьттинера. ТӀаккха цхьа стаг ЯхӀуд-махкара Байтлахам-гӀалара шен зудчуьнца а, шина кӀантаца а Муаби-аренашка хан яккха вахара.
<p><a href="ruth1che.html" target="_blank"><b>Руфи (Руфь) 1:2</b></a>  Оцу стеган цӀе Элималик яра, цуьнан зудчун цӀе НуӀмат яра, ткъа шина кӀентан цӀераш Махьлан а, Халин а яра. Уьш ЯхӀуд-махкара Байтлахам-гӀалара эпратхой бара. Муаби-аренашка а баьхкина, цигахь баха хевшира уьш.
<p><a href="ruth1che.html" target="_blank"><b>Руфи (Руфь) 1:3</b></a>  НуӀматан цӀийнда Элималик дӀакхелхира, ткъа иза шен шина кӀантаца йисира. 
<p><a href="ruth1che.html" target="_blank"><b>Руфи (Руфь) 1:4</b></a>  Цу шина кӀанта шаьшшинна Муаби-махкара зударий балийра: цхьаьннан цӀе Ӏарипат яра, ткъа вукхуьнан цӀе Рути яра. Цигахь иттех шарахь бехаш Ӏийра уьш.
<p><a href="ruth1che.html" target="_blank"><b>Руфи (Руфь) 1:5</b></a>  Цул тӀаьхьа цуьнан ший а кӀант, Махьлан а, Халин а, дӀакхелхира. ТӀаккха шен шина кӀантах а, цӀийндех а яьлла, и зуда ша йисира.
<p><a href="ruth1che.html" target="_blank"><b>Руфи (Руфь) 1:6</b></a>  Муаби-махкахь йолуш НуӀматана хезира, Далла, Шен халкъана дика дан а лиъна, цунна рицкъа делла аьлла. Шена и хезча, НуӀмат Муаби-махкара шен цӀа юхаерза кечъелира.
<p><a href="ruth1che.html" target="_blank"><b>Руфи (Руфь) 1:7</b></a>  Шен шина несаца ша яьхначу меттера араелира иза. ЯхӀуд-махка шаьш юхадоьрзучу хенахь
<p><a href="ruth1che.html" target="_blank"><b>Руфи (Руфь) 1:8</b></a>  шен шина несе НуӀмата элира: «Яло, юхаерза ший а шайн ненан цӀа. Везачу Эло диканиг дойла шуна, аша а шайн беллачарна а, суна а дина дика санна!
<p><a href="ruth1che.html" target="_blank"><b>Руфи (Руфь) 1:9</b></a>  Везачу Эло хӀоранна а хӀусам нисйойла шуна шайн цӀийндайшца ирсе даха!» Царна шинна а барт баьккхира НуӀмата. Ткъа уьш шийлачу маьхьарца белха хӀиттира.
<p><a href="ruth1che.html" target="_blank"><b>Руфи (Руфь) 1:10</b></a>  ТӀаккха цара элира: «ХӀан-хӀа, тхо хьоьца хьан махка а доьрзур ду, хьан халкъана тӀе а гӀур ду». 
<p><a href="ruth1che.html" target="_blank"><b>Руфи (Руфь) 1:11</b></a>  Амма НуӀмата цаьрга элира: «Юхаерза, сан ши йоӀ! ХӀун дийр ду аш шиммо соьца еана? Хир буй-те шуна кхин а сан кийрара бевлла кӀентий, шуна майранаш хила?
<p><a href="ruth1che.html" target="_blank"><b>Руфи (Руфь) 1:12</b></a>  Юхаерза, дӀагӀо, сан ши йоӀ! Со къанъелла хӀинца маре яха. Нагахь санна хилча а сан тешам, ас тховссехь майрачуьнца а Ӏийна, кӀентий бича а,
<p><a href="ruth1che.html" target="_blank"><b>Руфи (Руфь) 1:13</b></a>  хир юй-те шун йиш уьш кхиаре хьежа? Йиш юй-те шун, маре а ца йоьдуш, хан ялийта? Яц, сан йоӀарий! Со чӀогӀа гӀайгӀанехь ю шуна. Везачу Эло шен кхел йина суна». 
<p><a href="ruth1che.html" target="_blank"><b>Руфи (Руфь) 1:14</b></a>  Ши нус маьхьарца юха а елха хӀоьттира. ТӀаккха Ӏарипат, шен марнанна барт а баьккхина, цунах дӀакъаьстира, ткъа Рути шен марненаца йисира.
<p><a href="ruth1che.html" target="_blank"><b>Руфи (Руфь) 1:15</b></a>  НуӀмата Рутига элира: «Хьажал, хьан кхин юхайирзи шен нахана тӀе а, шен деланашна тӀе а. Хьайн кхинна тӀаьххье дӀагӀо хьо а». 
<p><a href="ruth1che.html" target="_blank"><b>Руфи (Руфь) 1:16</b></a>  Амма Рутис жоп делира: «Ма гӀертахьа со нуьцкъах хьайх къасто. Хьо йоьдучу со а гӀур ю. Хьо ехар йоллучохь со а ехар ю. Хьан халкъ а сан халкъ хир ду. Хьан Дела а сан Дела хир ву. 
<p><a href="ruth1che.html" target="_blank"><b>Руфи (Руфь) 1:17</b></a>  Хьо лийр йоллучохь со а лийр ю, циггахь дӀа а юллур ю. Везачу Эло Шен лааме хьаьжжина луьра таӀзар дойла суна, Ӏожалло бен со хьох къастор яц».  
<p><a href="ruth1che.html" target="_blank"><b>Руфи (Руфь) 1:18</b></a>  Цо йина чӀагӀо шена гича, НуӀмат и бертаяло гӀертачуьра сецира.
<p><a href="ruth1che.html" target="_blank"><b>Руфи (Руфь) 1:19</b></a>  И шиъ Байтлахаме дӀакхаччалц дӀаихира. ХӀорш Байтлахаме баьхкича, массо а адам тӀедеара царна. «НуӀмат яц хӀара?» — бохура зударша. 
<p><a href="ruth1che.html" target="_blank"><b>Руфи (Руфь) 1:20</b></a>  НуӀмата цаьрга элира: «Ма алийша сох НуӀмат („мерзаниг“), алийша сох Марет („къаьхьаниг“). Нуьцкъалчо белла суна хӀара беза бала.
<p><a href="ruth1che.html" target="_blank"><b>Руфи (Руфь) 1:21</b></a>  Кхузара араялале рицкъа а долуш яра со, ткъа Везачу Эло со яьсса юхаялийна. „Мерзаниг“ хӀунда олу сох, Везачу Эло соьга бала хьегийтина хилча, Нуьцкъалчу Дала суна вон болх бича?» 
<p><a href="ruth1che.html" target="_blank"><b>Руфи (Руфь) 1:22</b></a>  Иштта НуӀмат а, цуьнца Муаби-аренашкара еана, муабахо йолу цуьнан нус Рути а мукх хьакха болочу хенахь Байтлахаме кхечира.
<p><a href="ruth2che.html" target="_blank"><b>Руфи (Руфь) 2:1</b></a>  НуӀматан цӀийнден Элималикан тайпанара а волуш, БоӀаз цӀе йолуш цхьа гергара стаг вара цигахь вехаш. Иза хьал долуш а, нахана вевзаш а вара.
<p><a href="ruth2che.html" target="_blank"><b>Руфи (Руфь) 2:2</b></a>  Муабахочо Рутис элира НуӀмате: «Со кха тӀе гӀур ю, дисина мекхан кенаш лехьо. Со декъала йийр йоллучун декъа тӀехь лехьор ду ас кенаш». НуӀмата жоп делира: «Дика ду, сан йоӀ». 
<p><a href="ruth2che.html" target="_blank"><b>Руфи (Руфь) 2:3</b></a>  Кха тӀе а яхана, маьрсхошна тӀаьхьара мекхан кенаш лехьийра Рутис. Ткъа и дакъа Элималикан тайпанара волчу БоӀазан долахь долуш нисделлера.
<p><a href="ruth2che.html" target="_blank"><b>Руфи (Руфь) 2:4</b></a>  Оцу хенахь БоӀаз Байтлахамера кха тӀе веара. Иза маьрсахошка вистхилира: «Везачу Эло гӀо дойла шуна!» — аьлла. «Везачу Эло декъала войла хьо а!» — аьлла, дуьхьал бистхилира вуьш. 
<p><a href="ruth2che.html" target="_blank"><b>Руфи (Руфь) 2:5</b></a>  ТӀаккха БоӀаза маьрсхошна тӀехӀоттийна волчу шен ялхочуьнга хаьттира: «И жима зуда хьенан ю?» — аьлла. 
<p><a href="ruth2che.html" target="_blank"><b>Руфи (Руфь) 2:6</b></a>  Маьрсхошна тӀехӀоттийна волчу ялхочо, жоп луш, элира: «ХӀара жима зуда муабахо ю, НуӀматца Муаби-махкара еана йолу.
<p><a href="ruth2che.html" target="_blank"><b>Руфи (Руфь) 2:7</b></a>  ХӀокхо дехнера тхоьга, цӀевнашна юккъехула маьрсхоша дитина мекхан кенаш лехьадайтахьара шега аьлла . Са тесначхьана еана, хӀинццалц кхузахь ю хӀара. Кху тхов кӀел хӀинцца бен ца еана хӀара». 
<p><a href="ruth2che.html" target="_blank"><b>Руфи (Руфь) 2:8</b></a>  БоӀаза элира Рутига: «ЛадогӀал, сан йоӀ! Кхечу нехан декъа тӀе кенаш лехьо а ма гӀо, кхузара дӀа а ма яла, сан ялхой-зударшца хӀокху меттехь а хила.
<p><a href="ruth2che.html" target="_blank"><b>Руфи (Руфь) 2:9</b></a>  Марс хьокху хӀара сан кха бен ма гойла хьан бӀаьргашна, гӀо хьо цаьрца маьрсхошна тӀаьххье. Ас сайн кегийчу нахана тӀедиллина, хьо хье ма е аьлла. Хьо хьагъелча, сан ялхоша моллучуьра хи а мала». 
<p><a href="ruth2che.html" target="_blank"><b>Руфи (Руфь) 2:10</b></a>  Цец а яьлла, гора а яхана, лаьтта кхаччалц охьа а таьӀна, Рутис хаьттира: «Стенца доьзна ду-те, со кхечу хийрачу махкара йоллушехь, хьо суна иштта реза хилар?» 
<p><a href="ruth2che.html" target="_blank"><b>Руфи (Руфь) 2:11</b></a>  «Хьайн марнанна ахь мел динарг суна дийцина. Хьайн цӀийнда веллачул тӀаьхьа, хьайн да-нана а дитина, хьайн мохк а битина, хьайна девзаш доцучу къомана тӀееана хьо.
<p><a href="ruth2che.html" target="_blank"><b>Руфи (Руфь) 2:12</b></a>  Везачу Эло декъала йойла хьо, ахь бинчу оцу дикачу балхана! Буьззина мах хадабойла Исраилан халкъан Везачу Дала, Цуьнан тӀома кӀел хьо ларъяйта еанчу хьан!» — жоп луш, элира БоӀаза. 
<p><a href="ruth2che.html" target="_blank"><b>Руфи (Руфь) 2:13</b></a>  «Сан эла, хьо суна реза хилар ма хедийла, — элира Рутис, — хьайн цхьана а ялхочун мехах йоцучу соьга, хьайн лай йолчу сан даге а хьаьжна, боху-кх ахь иза, сан дог тедархьама». 
<p><a href="ruth2che.html" target="_blank"><b>Руфи (Руфь) 2:14</b></a>  Делкъе йо хан тӀееача, БоӀаза элира: «Схьа а йолий, хьайна хӀума яа, муьста чагӀар чу бепиг а Ӏуттуш». Рути маьрсхошна юххе охьахиира. ТӀаккха БоӀаза цуьнга кхерзина буьртигаш кховдийра. Ткъа Рутис уьш даа а диира, и юза а юьзира, цуьнгахь кхин а буьртигаш а дисира.
<p><a href="ruth2che.html" target="_blank"><b>Руфи (Руфь) 2:15</b></a>  ХӀара кенаш лехьо йоьлча, БоӀаза юха а шен ялхошна тӀедиллира Рутина цӀевнаш юккъехула кенаш лехьо магор а, цунна цхьаммо а вас ца яр а. 
<p><a href="ruth2che.html" target="_blank"><b>Руфи (Руфь) 2:16</b></a>  «ЦӀевнаш тӀера а дахийта цуьнга кенаш, чеха а ма е иза» — аьлла, буьйр дира цо. 
<p><a href="ruth2che.html" target="_blank"><b>Руфи (Руфь) 2:17</b></a>  Иштта сарралц кха тӀехь къахьийгира Рутис. Цо гулдинарг эрича, кхо сахь гергга мукх белира.
<p><a href="ruth2che.html" target="_blank"><b>Руфи (Руфь) 2:18</b></a>  Иза схьа а эцна, гӀала цӀа яхара Рути. ТӀаккха цо деана ялта гира марнанна. Ша делкъанна хӀума юуш юьзча йитинарг шен тӀоьрмиг чуьра схьа а эцна, марнене елира Рутис. 
<p><a href="ruth2che.html" target="_blank"><b>Руфи (Руфь) 2:19</b></a>  «Ахь тахана мичахь болх бира? Мичара лехьийна ахь мекхан кенаш? Дала декъала войла хьуна и дика динарг!» — элира НуӀмата. Рутис дӀадийцира шен марнене, ша хьенан кха тӀехь болх бинера. «Ас тахана кха тӀехь болх бинчун цӀе БоӀаз ю», — элира цо. 
<p><a href="ruth2che.html" target="_blank"><b>Руфи (Руфь) 2:20</b></a>  «Везачу Эло декъалвойла иза. Дала, Шен дош кхочушдеш, беллачарна а, бисинчарна а диканиг до. БоӀаз-м вайна юххера, гергара стаг ву. Иза, вай Ӏалаш а деш, вайна гӀо дан дезачарех цхьаъ ву», — элира марнанас. 
<p><a href="ruth2che.html" target="_blank"><b>Руфи (Руфь) 2:21</b></a>  «Цо-м шен ялта чудерзийна даллалц, шен ялхошца хила магийна суна», — аьлла, дӀахаийтира Рутис. 
<p><a href="ruth2che.html" target="_blank"><b>Руфи (Руфь) 2:22</b></a>  ТӀаккха НуӀмата шен несе элира: «Ма дика ду-кх, сан йоӀ, хьо цуьнан ялхошца хир йолуш, нехан кха тӀехь цхьаммо а хьо чехор йоцуш». 
<p><a href="ruth2che.html" target="_blank"><b>Руфи (Руфь) 2:23</b></a>  Иштта БоӀазан ялхошца кенаш а лехьош, ялта чудерзийна даллалц, шен марненаца Ӏийра Рути.
<p><a href="ruth3che.html" target="_blank"><b>Руфи (Руфь) 3:1</b></a>  ТӀаккха Рутига цуьнан марнана йолчу НуӀмата элира: «Сан йоӀ, хьо дӀатаръярхьама, цхьа хӀусам лехча хӀун дара-те ас?
<p><a href="ruth3che.html" target="_blank"><b>Руфи (Руфь) 3:2</b></a>  И БоӀаз а вайн гергара стаг ву. Цуьнан ялхошца бина ахь болх. Иза тховса хьаьттахь, мохехь мукх цӀанбеш хир ву.
<p><a href="ruth3che.html" target="_blank"><b>Руфи (Руфь) 3:3</b></a>  ЦӀан а лой, хьайн дегӀах хаза хьожа йогӀу хӀума а хьакхий, хьайна тӀе уггар хаза йолу бедарш а юхий, хьаьтта гӀо, амма и хӀума йиъна а, мелла а валлалц, цунна гучу ма яла.
<p><a href="ruth3che.html" target="_blank"><b>Руфи (Руфь) 3:4</b></a>  И дӀавижча, иза мича метте вижна а хьажий, яха а гӀой, цунна тӀетесна йолу хӀума хьала а айий, цуьнан когашка дӀайижа. ТӀаккха цо ша эр ду хьоьга, кхин дӀа ахь хӀун дан деза». 
<p><a href="ruth3che.html" target="_blank"><b>Руфи (Руфь) 3:5</b></a>  «Ахь бохург дерриге а ас кхочуш дийр ду», — элира Рутис. 
<p><a href="ruth3che.html" target="_blank"><b>Руфи (Руфь) 3:6</b></a>  ТӀаккха иза хьаьтта а яхара, дерриге а шен марнанас тӀе-ма-диллара, кхочуш а дира цо.
<p><a href="ruth3che.html" target="_blank"><b>Руфи (Руфь) 3:7</b></a>  БоӀаз йиъна а, мелла а, шен дог тедина а ваьлла, вахана мекхан борзана юххехь дӀавижира. Ткъа хӀара, меллаша тӀе а яхана, цунна тӀетесна йолу хӀума хьала а айина, цуьнан когашкахь дӀатевжира.
<p><a href="ruth3che.html" target="_blank"><b>Руфи (Руфь) 3:8</b></a>  Буьйсанна юккъехь, набарха цӀеххьана вегийна, БоӀаз хьалаайавелча, шен когашкахь йижина Ӏуьллуш цхьа зуда карийра цунна. 
<p><a href="ruth3che.html" target="_blank"><b>Руфи (Руфь) 3:9</b></a>  БоӀаза хаьттира цуьнга: «Хьо мила ю?» «Со хьан лай йолу Рути ю-кх, — жоп делира зудчо, — Хьо со Ӏалашъеш, суна гӀо дан дезаш болчу гергарчарех цхьаъ волу дела, хьайн хӀусамехь, хьайн юргӀана кӀелахь йитахьа со». 
<p><a href="ruth3che.html" target="_blank"><b>Руфи (Руфь) 3:10</b></a>  «Дала декъала йина-кх хьо, сан йоӀ! ХӀара хьайн марнанна дина гӀуллакх хьалха мел диначул а оьзда дина ахь. Хьо кегийчех я мисканаш, я хьалдерш а ца къестийра ахь.
<p><a href="ruth3che.html" target="_blank"><b>Руфи (Руфь) 3:11</b></a>  ХӀинца, сан йоӀ, ма кхера хьо! Ахь дехнарг чекхдоккхур ду ас, хьо оьзда зуда хилар массарна а хаьа дела.
<p><a href="ruth3che.html" target="_blank"><b>Руфи (Руфь) 3:12</b></a>  Амма бакъду, со хьо Ӏалашъян а, хьуна гӀо дан а дезаш болчу гергарчех велахь а, кхин а ву цхьа стаг, сол юххера гергара а волуш.
<p><a href="ruth3che.html" target="_blank"><b>Руфи (Руфь) 3:13</b></a>  Тховса кхузахь буьйса яккха. Нагахь санна кхана цо хьо тӀеэцахь, дика хир ду. Ткъа хьо тӀелаца цунна ца лаахь, ас тӀелоцур ю хьо. Аса иза дийна волчу Везачу Элах чӀагӀо йо! ХӀинца дӀайижа сахиллалц». 
<p><a href="ruth3che.html" target="_blank"><b>Руфи (Руфь) 3:14</b></a>  БоӀазан когашкахь сахиллалц Ӏийра Рути. Шаьшшиннан яххьаш вовшашна къастале, сатасале хьалагӀаьттира Рути. ТӀаккха БоӀаза элира цуьнга: «Цхьаьнгге а ма тосадалийта кхуза хьо еана хилар». 
<p><a href="ruth3che.html" target="_blank"><b>Руфи (Руфь) 3:15</b></a>  Юха БоӀаза элира Рутига: «Схьалаца хьайн йовлакх». Рутис йовлакх схьалецира. БоӀаз, цунна ялх барам мукх а белла, иза цунна ги а тесна, гӀала вахара.
<p><a href="ruth3che.html" target="_blank"><b>Руфи (Руфь) 3:16</b></a>  Ткъа Рути марнана йолчу яхара. Марнанас хаьттира цуьнга: «Хьайчух хӀун хилира, сан йоӀ?» Оцу стага шена динарг дерриге а марнене дӀадийцира Рутис:
<p><a href="ruth3che.html" target="_blank"><b>Руфи (Руфь) 3:17</b></a>  «ХӀара ялх барам мукх а белла, цо элира соьга: „Хьайн марнанна тӀе даьссачу куьйгашца ма гӀо“». 
<p><a href="ruth3che.html" target="_blank"><b>Руфи (Руфь) 3:18</b></a>  НуӀмата элира: «ХӀара гӀуллакх чекх муха долу хаъалц, собар де ахь. И стаг Ӏийр вац и гӀуллакх тахханехь чекх ца доккхуш».
<p><a href="ruth4che.html" target="_blank"><b>Руфи (Руфь) 4:1</b></a>  ГӀала чу воллучохь йолчу, нах гуллучу майдане а вахана, охьахиира БоӀаз. Цо вуьйцуш волу стаг а вара хӀеттахь тӀехволуш. ТӀаккха БоӀаза элира цуьнга: «Схьа а волий, охьахаахьа». Важа веана охьахиира.
<p><a href="ruth4che.html" target="_blank"><b>Руфи (Руфь) 4:2</b></a>  Кхайкхина, къанойх итт стаг а схьавалийра БоӀаза. Шайга охьаховшар дехча, уьш охьахевшира.
<p><a href="ruth4che.html" target="_blank"><b>Руфи (Руфь) 4:3</b></a>  ТӀаккха оцу гергарчу стаге элира БоӀаза: «Муаби-махкара цӀа йирзинчу НуӀмата вайн вешех Элималиках дисна долу доьзалан латта духкуш ду.
<p><a href="ruth4che.html" target="_blank"><b>Руфи (Руфь) 4:4</b></a>  Хьоьга иза дӀахазийта сацам бина ас. ХӀара нах а болуш, массо а сан халкъан къаношна а хууш, и дакъа ахь дӀаэца, хьо юххера гергара волу дела. Хьайна и эца лаахь, эца, ткъа эца ца лаахь, соьга схьахаийта. Хьо воцучун цкъа цхьанна а и схьаоьцийла дац, хьол тӀаьхьа эца йиш ерг со ву». Вукхо ша оьцу элира. 
<p><a href="ruth4che.html" target="_blank"><b>Руфи (Руфь) 4:5</b></a>  ТӀаккха БоӀаза дӀахаийтира цуьнга: «Нагахь НуӀматан доьзалан латта оьцуш хилча, веллачун зуда, муабахо йолу Рути а хьайна йига езар ю ахь, лаьттан дакъа веллачун доьзалан долахь дисийтархьама». 
<p><a href="ruth4che.html" target="_blank"><b>Руфи (Руфь) 4:6</b></a>  «Йиш яц сан и сайна йига, сайн дакъа декъна ца хилийтархьама. Сан йиш йоцу дела, ахь тӀеэцахь иза», — элира гергарчо. 
<p><a href="ruth4che.html" target="_blank"><b>Руфи (Руфь) 4:7</b></a>  Цу заманчохь Исраил-махкахь иштта Ӏедал хилла: дакъа оьцуш, я хуьйцуш, я бина мах чӀагӀбеш, цхьаммо шен мача, схьа а яьккхина, кхечуьнга луш. И саннарг дар тоьшалла чӀагӀдар санна хилла Исраил-махкахь.
<p><a href="ruth4che.html" target="_blank"><b>Руфи (Руфь) 4:8</b></a>  Оцу гергарчу стага, шен когара мача схьа а яьккхина, элира: «И зуда а, и дакъа а хьайна схьаэца». 
<p><a href="ruth4che.html" target="_blank"><b>Руфи (Руфь) 4:9</b></a>  ТӀаккха БоӀаза къаношка а, массо а адамашка а элира: «ХӀинца шу теш ду Элималикан а, Халин а, Махьланан а долахь мел хилла долу хӀума ас НуӀматера схьаэцар.
<p><a href="ruth4che.html" target="_blank"><b>Руфи (Руфь) 4:10</b></a>  Иштта шу тахана теш а долуш, веллачун дакъа цуьнан цӀартӀехь дитархьама а, цуьнан цӀе вежаршна юкъара ца яйархьама а муабахо йолу, Махьланах йисина йолу зуда Рути ас сайн дола йоккху». 
<p><a href="ruth4che.html" target="_blank"><b>Руфи (Руфь) 4:11</b></a>  ТӀаккха цигахь мел долчу адамо а, къаноша а элира: «Тхо теш ду-кх. Везачу Эло декъала йойла Рахьал а, Леа а санна, хьан керта йогӀуш йолу и зуда. Цара шиммо а дебийтира Исраилан халкъ. Беркат догӀийла хьан цӀенна тӀе Эпратехь. ЦӀе йоккхуш стаг хуьлийла хьо Байтлахамехь. 
<p><a href="ruth4che.html" target="_blank"><b>Руфи (Руфь) 4:12</b></a>  Везачу Эло хьуна цу къоначу зудчуьнгара лун йолу тӀаьхье бахьана долуш, Тамарас ЯхӀудана винчу Парасан доьзал санна, хуьлийла хьан доьзал».  
<p><a href="ruth4che.html" target="_blank"><b>Руфи (Руфь) 4:13</b></a>  БоӀаза и шена йига а йигира, цунах цунна зуда а хилира. И шиъ цхьанакхетча, Везачу Эло иза берах а хилийтира, цо кӀант а вира.
<p><a href="ruth4che.html" target="_blank"><b>Руфи (Руфь) 4:14-15</b></a>  Зударша НуӀмате бохура: «Хастам бу Везачу Элана! Цо ца йити хьо, йоккха хилча, Ӏалашъян а, гӀо дан а стаг воцуш. ЦӀе йоккхуш стаг хуьлийла цунах Исраил-махкахь. Хьан дог доккха дийр ду хӀокху кӀантах, ворхӀ кӀантал а тоьлуш йолчу, хьо езаш а йолчу, хьан несо и вина дела». 
<p><a href="ruth4che.html" target="_blank"><b>Руфи (Руфь) 4:16</b></a>  И бер, схьа а оьций, марахь леладора НуӀмата, цунна баба а хилла, кхебира цо иза.
<p><a href="ruth4che.html" target="_blank"><b>Руфи (Руфь) 4:17</b></a>  Лулахоша Ӏабади аьлла, цӀе а тиллинера цунна. «НуӀматан кӀант ву-кх хӀинца», — олура цара. И Ӏабади Дауд-паччахьан да волчу Юшаян да вара.
<p><a href="ruth4che.html" target="_blank"><b>Руфи (Руфь) 4:18</b></a>  ХӀара ю Парасан тӀаьхье: Парасан хилира кӀант Хьацрани.
<p><a href="ruth4che.html" target="_blank"><b>Руфи (Руфь) 4:19</b></a>  Хьацранин хилира кӀант Рам. Раман хилира кӀант Ӏамминадаб.
<p><a href="ruth4che.html" target="_blank"><b>Руфи (Руфь) 4:20</b></a>  Ӏамминадабан хилира кӀант Нахьшон. Нахьшонан хилира кӀант Салман.
<p><a href="ruth4che.html" target="_blank"><b>Руфи (Руфь) 4:21</b></a>  Салманан хилира кӀант БоӀаз. БоӀазан хилира кӀант Ӏабади.
<p><a href="ruth4che.html" target="_blank"><b>Руфи (Руфь) 4:22</b></a>  Ӏабадин хилира кӀант Юшай. Юшаян хилира кӀант Дауд.
<p><a href="esther1che.html" target="_blank"><b>Эстар (Есфирь) 1:1</b></a>  ХӀара хӀума хилла Ахьаш-Варуша паччахьалла дечу заманчохь. Ахьаш-Варуша паччахьалла деш хилла Индина тӀера Хуша-махкана тӀекхаччалц йолчу цхьа бӀе ткъе ворхӀ меттигна тӀехь.
<p><a href="esther1che.html" target="_blank"><b>Эстар (Есфирь) 1:2</b></a>  Кху дийцар тӀехь юьйцучу хенахь Ахьаш-Варуша Шушан-гӀалин гӀопахь лаьтташ долчу паччахьан гӀанта тӀера паччахьалла дора. 
<p><a href="esther1che.html" target="_blank"><b>Эстар (Есфирь) 1:3</b></a>  Ша паччахьалла дечу кхозлагӀчу шарахь Ахьаш-Варуша шен массо а элашний, шена уллохь гӀуллакх деш болчарний лерина той хӀоттийра. Парсихойн а, мадайхойн а эскарийн хьаькамаш а, паччахьан цӀийнах схьабевлларш а, цуьнан олаллина кӀел йолчу меттигийн куьйгалхой а бара цу тойнехь.
<p><a href="esther1che.html" target="_blank"><b>Эстар (Есфирь) 1:4</b></a>  И той чӀогӀа деха лаьттира: бӀе дезткъа дийнахь. Ахьаш-Варуша шен пачхьалкхан хьал а, цуьнан исбаьхьа хазалла а дӀагойтура хьешашна. 
<p><a href="esther1che.html" target="_blank"><b>Эстар (Есфирь) 1:5</b></a>  И бӀе дезткъа де дӀадаьллачул тӀаьхьа паччахьо Шушан-гӀалин гӀопахь дехаш долчу шен халкъана кхин а цхьа той дӀахӀоттийра. И той ворхӀ дийнахь лаьттира паччахьан цӀийнан бешахь йолчу кертахь. Цига кхайкхина вара уггар къечунна тӀера уггар а хьалдолчу стагана тӀекхаччалц волу цу гӀопара массо а вахархо.
<p><a href="esther1che.html" target="_blank"><b>Эстар (Есфирь) 1:6</b></a>  И керт яра кӀайчу а, сийначу а басахь долчу втанан кӀадешца кечйина. Уьш кӀайн а, цӀарула-цӀен а долчу кӀадинах йинчу тӀергашца шагатӀулган бӀогӀамашна тӀе даточу хӀазаршца дӀатесна яра. Деших а, детих а йина садаӀа меттигаш яра уьйтӀахь кечйина. И уьйтӀе, баьццара тӀулгаш а, шагатӀулгаш а, лахьорчах йоккхуш йолу хӀума а, иштта Ӏаьржа тӀулгаш а дехкина, кечйина яра.
<p><a href="esther1che.html" target="_blank"><b>Эстар (Есфирь) 1:7</b></a>  Хьешашна тӀекхоьхьуш долу маларш цхьаъ вукхунах тера доцучу дашочу кедаш чохь дахьаш дара. Паччахьан чагӀар цуьнан хьоле хьаьжжина дукха дара.
<p><a href="esther1che.html" target="_blank"><b>Эстар (Есфирь) 1:8</b></a>  Ца луучунна малар малийтар тӀе ца дожадора, хӀунда аьлча паччахьо дина омра дара, хӀоранга а шена луъучу кепара малар малийта аьлла. 
<p><a href="esther1che.html" target="_blank"><b>Эстар (Есфирь) 1:9</b></a>  Паччахьан зудчо Вашатис а хӀоттийнера паччахьан цӀа чохь болчу зударшна лерина долу той. 
<p><a href="esther1che.html" target="_blank"><b>Эстар (Есфирь) 1:10</b></a>  ВорхӀалгӀачу дийнахь, шен дог чагӀар бахьана долуш самукъадаьлла дӀахӀоьттинчу меттехь, паччахьо шен ваьӀна волчу ворхӀ ялхочуьнга МахӀу-Манига, Бизатига, Хьарбунига, БигӀатига, АбагӀтига, Зитарга, иштта КӀаркасе а омра дира,
<p><a href="esther1che.html" target="_blank"><b>Эстар (Есфирь) 1:11</b></a>  шен зуда-паччахь, шен таж коьрта тӀехь а долуш, схьаялае аьлла. Цунна лиира дерриг а халкъана а, массо а элашна а цуьнан исбаьхьа хазалла дӀагайта. Зуда-паччахь Вашати чӀогӀа хаза яра.
<p><a href="esther1che.html" target="_blank"><b>Эстар (Есфирь) 1:12</b></a>  Амма Вашатина ца лиира паччахьо шега баьӀначу ялхошкахула дина долу омра кхочушдан. Паччахь чӀогӀа оьгӀазвахара. Иза, дарвелла, кхехкаш вара.
<p><a href="esther1che.html" target="_blank"><b>Эстар (Есфирь) 1:13</b></a>  Ӏедал девзаш болчу массо а хьехамчашца пачхьалкхан гӀуллакхаш лелош вара паччахь. Цундела цо дӀаяхана йолу зама евзаш болчу хьекъалалла долчаьрга хатта сацам бира, ша хӀун дан деза аьлла.
<p><a href="esther1che.html" target="_blank"><b>Эстар (Есфирь) 1:14</b></a>  Паччахьан уггар уллохь болчу хьехамчийн цӀераш яра: Каршани, ШетӀур, Адмати, Таршаш, Марас, Марсани, Мамихан. Парсихойн а, мадайхойн а и ворхӀ эла паччахьна паргӀат тӀекхача йиш йолуш вара. Уьш пачхьалкхехь уггар а лакхарчу даржехь бара.
<p><a href="esther1che.html" target="_blank"><b>Эстар (Есфирь) 1:15</b></a>  Паччахьо цу элашка хаьттира: «Вайна юкъахь лелаш долчу гӀиллакхашца аса паччахь йолчу Вашатина хӀун таӀзар дан деза? Цо паччахь волчу Ахьаш-Варуша ялхошкахула шега аьлларг кхочуш ца дина». 
<p><a href="esther1che.html" target="_blank"><b>Эстар (Есфирь) 1:16</b></a>  ТӀаккха Мамихана вукху элашна хьалха жоп делира паччахьна: «Паччахьна хьалха бехке хилла ца Ӏа Вашати. Иза массо а элашна хьалха а, Ахьаш-Варушан пачхьалкхехь массо а меттигашкахь дехаш долчу дерриг а къаьмнашна хьалха а ю бехке.
<p><a href="esther1che.html" target="_blank"><b>Эстар (Есфирь) 1:17</b></a>  Вашатис динарг шайна дӀахиъча, массо а зударий, шайн майранашца ларам боцуш, дӀахӀуьттур бу. Цара эр ду: „Паччахь волчу Ахьаш-Варуша, Вашати схьаялае аьлла, омра дина хилла, амма цо шега бохург ца дина“.
<p><a href="esther1che.html" target="_blank"><b>Эстар (Есфирь) 1:18</b></a>  ХӀинцачул тӀаьхьа парсихойн а, мадайхойн а элийн зударий, паччахьан зудчо динарг шайна дӀахезча, шайн майранашка изза жоп луш хир бу. Царна юкъахь цадашар а, дералла а кхоллалур ю.
<p><a href="esther1che.html" target="_blank"><b>Эстар (Есфирь) 1:19</b></a>  Паччахьан лаам хилахь, цо шен сацам дӀакхайкхо беза. И лакхарчу Ӏедалан сацам парсихойн а, мадайхойн а халкъашна юкъахь лелаш хила а беза, цкъа а юкъара дӀа а ца боккхуш. Цу сацамца паччахьан зуда Вашати кхин Ахьаш-Варуш волчу чуяха йиш йолуш хила ца еза. Ткъа Вашатин паччахьан дарж цул а дикаха йолчу кхечу зудчуьнга дӀадала деза паччахьо.
<p><a href="esther1che.html" target="_blank"><b>Эстар (Есфирь) 1:20</b></a>  И паччахьан сацам доза ца хиллал йоккхачу массо а пачхьалкхехь нахана дӀахиъначул тӀаьхьа, массо а зударий шайн майранаш лоруш хир бу, цӀе яхна болчарна тӀера дуьйна кӀезигчу нахана тӀекхаччалц». 
<p><a href="esther1che.html" target="_blank"><b>Эстар (Есфирь) 1:21</b></a>  Паччахьна а, цунна уллохь болчарна а чӀогӀа тайра Мамихана аьлларг. Ахьаш-Варуша, шен эла волчу Мамихана ма-аллара, сацам тӀеийцира.
<p><a href="esther1che.html" target="_blank"><b>Эстар (Есфирь) 1:22</b></a>  Цо шен пачхьалкхан массо а маьӀӀе кехаташ дахьийтира. И кехаташ хӀора меттиган абатан низамехь а, хӀора цигахь дехаш мел долчу халкъан маттахь а яздина дара. Цу кехаташ тӀехь аьлла дара, хӀора майра шен доьзалехь эла ву, ткъа цуьнан цӀахь майрачун мотт бен ма бийца аьлла.
<p><a href="esther2che.html" target="_blank"><b>Эстар (Есфирь) 2:1</b></a>  ТӀаьхьо, шен оьгӀазалла дӀаяьлча, Ахьаш-Варуша Вашатих лаьцна ойла йора. Цо динчух а, ша иза бахьана долуш бинчу сацамах а лаьцна яра цуьнан ойла.
<p><a href="esther2che.html" target="_blank"><b>Эстар (Есфирь) 2:2</b></a>  ТӀаккха цунна уллохь болчу ялхоша элира: «Паччахьна къона а, хаза а мехкарий лаха беза.
<p><a href="esther2che.html" target="_blank"><b>Эстар (Есфирь) 2:3</b></a>  Паччахьо хаьржина болчу баьччанаша пачхьалкхан массо а маьӀӀера хаза зудабераш схьахаржа деза. Цул тӀаьхьа уьш Шушан-гӀалин гӀопе схьадало а деза. И зудабераш паччахьан зударий чохь Ӏаш долчу цӀа чу а дигна, ваьӀна волу коьрта ялхо волчу ХӀигайн куьйга кӀел охьаховшо деза, хӀоранна а чкъор хаза хуьлуьйтуш долу хьакхарш а делла.
<p><a href="esther2che.html" target="_blank"><b>Эстар (Есфирь) 2:4</b></a>  Паччахьна хазахетта йолу йоӀ Вашатин метта дӀахӀотто еза». Паччахьна и хьехам чӀогӀа тайра, цундела цо иза кхочушбан омра дира. 
<p><a href="esther2che.html" target="_blank"><b>Эстар (Есфирь) 2:5</b></a>  Шушан-гӀалин гӀопахь вехаш Ӏаш цхьа жуьгти хилла, Мардахай цӀе а йолуш, Бен-Яманан тайпанах а волуш. Иза Къушин кӀант волчу ШамаӀин кӀентан Яиран кӀант хилла.
<p><a href="esther2che.html" target="_blank"><b>Эстар (Есфирь) 2:6</b></a>  Бавелан паччахь волчу Набухди-Нецара ЯхӀуд-махкахь паччахь волу ЯхӀу-Яхин Ярушалайм-гӀалара йийсаре валийча, иза а, кхечарна юкъахь, йийсаре валийна хилла.
<p><a href="esther2che.html" target="_blank"><b>Эстар (Есфирь) 2:7</b></a>  Цуьнан, ХӀадаси цӀе а йолуш, ден вешин йоӀ хилла. ЙоӀан я да а, я нана а ца хилла, цундела иза Мардахайс дола деш лелош хилла. ХӀадасин дай-наний кхелхинчул тӀаьхьа, цо шен йоӀ санна лелош хилла иза. ХӀадасин, Эсират аьлла, кхин а цхьа цӀе йоккхуш хилла. Цуьнан юьхь-сибат а, дегӀ а чӀогӀа хаза а, куц долуш а дара. 
<p><a href="esther2che.html" target="_blank"><b>Эстар (Есфирь) 2:8</b></a>  Паччахьан сацам нахана дӀахаийтинчул тӀаьхьа дукха зудабераш схьадалийра Шушан-гӀалин гӀопе. Уьш паччахьан зударий ларбеш волчу ХӀигайн куьйга кӀел дӀаделира. Эсират а, паччахьан гӀишлошна чу а ялийна, ХӀигайн куьйга кӀел дӀаелира.
<p><a href="esther2che.html" target="_blank"><b>Эстар (Есфирь) 2:9</b></a>  ХӀигайнна чӀогӀа хазахийтира Эсират, цундела иза цуьнца къаьсттина дика вара. Цо цунна хьакхарш а делира, цуьнан гӀуллакх дайта паччахьан ялхойх йолу ворхӀ йоӀ а елира. Эсират а, цуьнан гӀуллакх деш долу зудабераш а, зударий чохь Ӏаш болчу цӀийнан уггар а дика чоьнаш а елла, охьаховшийра цо. 
<p><a href="esther2che.html" target="_blank"><b>Эстар (Есфирь) 2:10</b></a>  Эсирата шен къомах а, шен гергарчу нахах а лаьцна цхьа а хӀума ца дуьйцура, хӀунда аьлча Мардахайс цунна, хӀумма а ма дийца аьлла, тӀедиллинера.
<p><a href="esther2che.html" target="_blank"><b>Эстар (Есфирь) 2:11</b></a>  Мардахай хӀора дийнахь зударий Ӏаш болчу цӀийнан кертана уллохь лелаш хуьлура, хӀунда аьлча цунна хаа лаьара, Эсиратан хьал-де муха ду. 
<p><a href="esther2che.html" target="_blank"><b>Эстар (Есфирь) 2:12</b></a>  Ахьаш-Варуш-паччахьан цӀа чу яхале, хӀора йоӀа шийтта баттахь шена хьакхарш хьекха дезаш хуьлура — ялх баттахь деза даьтта а хьоькхуш, ткъа вукху ялх баттахь духӀиш а, кхидолу зударийн хьакхарш а хьоькхуш.
<p><a href="esther2che.html" target="_blank"><b>Эстар (Есфирь) 2:13</b></a>  Цул тӀаьхьа иза паччахьан цӀа чу йоьдура. Иза паччахьан цӀа чу йоьдуш, зударий Ӏаш болчу хӀусамера ша езаялийта шена луъург схьаэца магийна дара.
<p><a href="esther2che.html" target="_blank"><b>Эстар (Есфирь) 2:14</b></a>  Суьйранна иза паччахь волчу буьйса яккха дахаза долчу зудаберашна юкъара йолий, паччахь волчу чуйоьдуш хилла, ткъа Ӏуьйранна паччахьан зударий болчу дӀайоьдуш хилла, ШаӀа-Шагиз бохуш цӀе а йолуш, паччахьан гӀарбаш-зударшна тӀехь Ӏуналла деш волчу ваьӀна ялхочун куьйга кӀел. Паччахьан цӀа чу кхин йоьдуш ца хилла и йоӀ, цо цӀе а яьккхина, цуьнга дӀакхайккхалц. 
<p><a href="esther2che.html" target="_blank"><b>Эстар (Есфирь) 2:15</b></a>  ТӀаьххьара а Эсират паччахь волчу чуйоьду хан тӀекхечира. Шен деваша волчу Абу-ХӀаилан йоӀ йолу Эсират Мардахайс, шен йоӀ санна, тӀелаьцна хилла. Паччахь волчу чуйоьдучу хенахь, паччахьан зударий ларбеш волчу ваьӀначу ялхочо ХӀигайс шена хьехам бинарг бен, хӀумма а ца дийхира цо. Эсират дӀагинчарна массарна а хазахеташ хилла.
<p><a href="esther2che.html" target="_blank"><b>Эстар (Есфирь) 2:16</b></a>  Паччахьан цӀа чу Ахьаш-Варуш волчу Эсирате дӀакхайкхира цуьнан паччахьалла лаьттачу ворхӀалгӀачу шеран уьтталгӀачу Табат олучу баттахь.
<p><a href="esther2che.html" target="_blank"><b>Эстар (Есфирь) 2:17</b></a>  Паччахьна Эсират массо а зударел а дукхаезаелира. Цундела иза цуьнца дика а вара, цунна реза а вара. Ахьаш-Варуша Эсиратан коьрта тӀе паччахьан таж а диллира, иза Вашатин метта паччахьан зуда йина дӀа а хӀоттийра.
<p><a href="esther2che.html" target="_blank"><b>Эстар (Есфирь) 2:18</b></a>  Паччахьо Эсиратан сийнна доккха той хӀоттийра, цига массо а элий а, баьччанаш а кхойкхуш. Массо а шен пачхьалкхан меттигашна цо цхьа деза де дӀахӀоттийра. Ша комаьрша паччахь хиларе терра, цо дукхахболчарна совгӀаташ дахьийтира. 
<p><a href="esther2che.html" target="_blank"><b>Эстар (Есфирь) 2:19</b></a>  Зудабераш, паччахьца хиллачул тӀаьхьа, кхечу метте схьагулдечу хенахь Мардахай паччахьан кевнна уллохь шена тӀедиллина долу гӀуллакхаш деш хилла.
<p><a href="esther2che.html" target="_blank"><b>Эстар (Есфирь) 2:20</b></a>  Эсирата, Мардахайс шега ма-аллара, цхьаьнгге а ца дуьйцура, ша мича тайпанах ю а, мича къомах ю а. Цуьнан йоӀ санна, Мардахайн куьйга кӀел ша хиларе терра, Эсирата ладугӀура Мардахайга. 
<p><a href="esther2che.html" target="_blank"><b>Эстар (Есфирь) 2:21</b></a>  Мардахай паччахьан кевнна уллохь шена тӀехь долу гӀуллакх деш волчу хенахь, цунна хиира, паччахьан цӀа чу боьду некъ ларбеш болчарах ши гӀаролхо волу БагӀтани а, Тараш а, Ахьаш-Варушана оьгӀаз а вахана, иза вен барт беш вуйла.
<p><a href="esther2che.html" target="_blank"><b>Эстар (Есфирь) 2:22</b></a>  Иза шена хиъча, Мардахайс и хӀума паччахьан зуда йолчу Эсирате дӀадийцира, ткъа Эсирата иза Ахьаш-Варуш-паччахье дийцира. Мардахайн цӀарах цо иштта хаам а бира.
<p><a href="esther2che.html" target="_blank"><b>Эстар (Есфирь) 2:23</b></a>  Мардахайс аьлларг теллинчул тӀаьхьа, паччахьна дӀахиира, иза баккъал а бакъ дуйла. Паччахь вен барт бина волу ши гӀаролхо дитта тӀехь ирхъоьллира, ткъа паччахьна хьалха и массо а гӀуллакхаш паччахьан хиламийн тептар тӀехь дӀаяздира.
<p><a href="esther3che.html" target="_blank"><b>Эстар (Есфирь) 3:1</b></a>  Цул тӀаьхьа паччахь волчу Ахьаш-Варуша, чӀогӀа сий деш, хьалаайинера агӀагхо волчу ХӀамдатин кӀант ХӀаман. Цо иза, массо а элел а лакхара вина, дӀахӀоттийнера.
<p><a href="esther3che.html" target="_blank"><b>Эстар (Есфирь) 3:2</b></a>  Паччахьан кевнехь гӀуллакх деш болу массо а элий, ХӀаманна хьалхахь охьа а теӀаш, корта бетташ хуьлура. Иза царна паччахьо тӀедиллина дара. Ткъа Мардахай я охьа а ца таьӀара ХӀаманна хьалхахь, я цунна корта а ца беттара цо.
<p><a href="esther3che.html" target="_blank"><b>Эстар (Есфирь) 3:3</b></a>  Паччахьан кевнехь гӀуллакх деш болчу паччахьан ялхоша хоьттура Мардахайга: «Паччахьо аьлларг кхочуш хӀунда ца до ахьа?»
<p><a href="esther3che.html" target="_blank"><b>Эстар (Есфирь) 3:4</b></a>  ХӀора дийнахь бохург санна паччахьан элаша и хеттарш дора Мардахайга, амма цо ХӀаманна корта бетта аьлла долу паччахьан омра кхочуш ца дора. ТӀаккха элаша иза ХӀамане дӀадийцира. Царна хаа лаьара, чекхдер дуй те Мардахайн иштта лелар. Ткъа Мардахайс кхин а хьалха цу элашка дӀадийцина хилла, ша жуьгтий ву аьлла.
<p><a href="esther3che.html" target="_blank"><b>Эстар (Есфирь) 3:5</b></a>  Шена Мардахайс, охьа а таьӀаш, корта ца беттар гича, ХӀаман чӀогӀа оьгӀазвахара.
<p><a href="esther3che.html" target="_blank"><b>Эстар (Есфирь) 3:6</b></a>  Цунна кӀезиг хӀума хийтира цхьа Мардахай вийна Ӏар. Цундела цо, Мардахай жуьгтийн къомах вуй шега дийцарна, Ахьаш-Варушан пачхьалкхехь болу массо а жуьгтий хӀаллакбан бахьана лоьхура. 
<p><a href="esther3che.html" target="_blank"><b>Эстар (Есфирь) 3:7</b></a>  Ахьаш-Варушан паччахьаллин шийтталгӀачу шеран Нисан цӀе йолчу хьалхарчу баттахь ХӀаманна хьалха «пур» (иза «кхаж» бохург ду) тесира, де а, бутт а къастош, жуьгтий хӀаллакбан лерина хан билгалъяккхархьама. Иштта Адар цӀе йолчу шийтталгӀачу беттан кхаж белира. 
<p><a href="esther3che.html" target="_blank"><b>Эстар (Есфирь) 3:8</b></a>  Ахьаш-Варуш волчу а веана, ХӀамана элира: «Хьан къаьмнашна юкъахь, пачхьалкх мел ю, массо а маьӀӀехь дӀасадаьржина цхьа къам ду. Кхечу къаьмнийн доцу Ӏедалш ду цу къоман, ткъа цара пачхьалкхехь дӀахӀоттийна долу Ӏедалш кхочуш а ца до. Цундела паччахьо уьш иштта лелийта ца оьшу.
<p><a href="esther3che.html" target="_blank"><b>Эстар (Есфирь) 3:9</b></a>  Паччахьан лаам хилча, ас цуьнга цхьа кховдор дийр дара. И нах хӀаллакбе аьлла, хьан омра хилча, аса итт эзар гали дато ахча дохьуьйтур дара хьан хазне, хьан хьал лардеш болчу нахе дӀадала». 
<p><a href="esther3che.html" target="_blank"><b>Эстар (Есфирь) 3:10</b></a>  ТӀаккха паччахьо шен пӀелга тӀера мухӀар, схьа а даьккхина, жуьгтийн мостагӀа волчу а, агӀагхо волчу а ХӀамдатин кӀанте ХӀамане дӀаделира. Цо иза, жуьгтий хӀаллакбе аьлла, шен омра чӀагӀдеш дӀаделира.
<p><a href="esther3che.html" target="_blank"><b>Эстар (Есфирь) 3:11</b></a>  Паччахьо ХӀамане элира: «ХӀара дети хьуна дӀаделла ду, ткъа цу халкъана хьайна луъург де». 
<p><a href="esther3che.html" target="_blank"><b>Эстар (Есфирь) 3:12</b></a>  Хьалхарчу беттан кхойтталгӀачу дийнахь схьакхайкхира паччахьан кехаташ яздархой. Цара ХӀаманан омранаш дӀаяздира пачхьалкхехь массо а меттигашкахь дехаш долчу къаьмнийн меттанашкахь а, церан йозанца а. И кехаташ паччахьан тхьамданашка а, хӀора меттиган куьйгалхошка а, хӀора къоман баьччанашка а яздина дара. И кехаташ паччахьан цӀарах яздина дара, цуьнан мухӀарца чӀагӀдина а дара.
<p><a href="esther3che.html" target="_blank"><b>Эстар (Есфирь) 3:13</b></a>  Геланчаша и кехаташ пачхьалкхан массо а маьӀӀе дӀасадаьхьира. Цу кехаташ тӀехь яздина дара, массо а жуьгтех волу стаг, къона а, къена а, бер а, зуда а ца къастош, цхьана дийнахь хӀаллакбе, ткъа церан бахам схьа а баккха аьлла. Массо а жуьгтий байа безаш билгалдаьккхина долу де дара шийтталгӀачу Адар беттан кхойтталгӀа де.
<p><a href="esther3che.html" target="_blank"><b>Эстар (Есфирь) 3:14</b></a>  ХӀора пачхьалкхана чуйогӀуш йолчу меттигехь цу кехат тӀехь дӀаязбина сацам, нахана хьалха дӀа а бешна, гучубаккха безаш бара, уьш цу дийнахь кийча хилийтархьама. 
<p><a href="esther3che.html" target="_blank"><b>Эстар (Есфирь) 3:15</b></a>  Паччахьан омрица массо а геланча сихха новкъа велира. Паччахьан сацам Шушан-гӀалин гӀопахь долчу халкъана дӀабийшира. Паччаххьий, ХӀаманний молуш Ӏаш вара, ткъа Шушан-гӀалахь дехаш долу адамаш карзахдевлла хьийзаш дара.
<p><a href="esther4che.html" target="_blank"><b>Эстар (Есфирь) 4:1</b></a>  Шена паччахьан сацамах лаьцна дерг хиъча, Мардахайс шена тӀера бедарш этӀийра. Цо, вон тӀедеача юхуш йолу бедарш шена тӀе а юьйхина, коьрта тӀе чимаш тесира. ЧӀогӀа воьлхуш гӀала аравелира иза.
<p><a href="esther4che.html" target="_blank"><b>Эстар (Есфирь) 4:2</b></a>  Паччахьан кевнна улло дӀа а вахана, цигахь сецира иза, хӀунда аьлча сингаттаман духар дуьйхина верг цӀа чу ваха бакъо йолуш вацара.
<p><a href="esther4che.html" target="_blank"><b>Эстар (Есфирь) 4:3</b></a>  Паччахьан сацам дӀакхаьчначу массо а маьӀӀехь боьлхуш, тийжаш бара нах. Марха а кхобуш, доьлхуш дара адам, дукхах болу жуьгтий, сингаттаман духар а дуьйхина, лаьттарчу чимашкахь Ӏохкуш бара. 
<p><a href="esther4che.html" target="_blank"><b>Эстар (Есфирь) 4:4</b></a>  Эсират йолчу а баьхкина, божарех а, зударех а болчу кхуьнан ялхоша Мардахайх лаьцна дийцира. ЧӀогӀа саготта яра Эсират. Цо Мардахайна тӀеюха хӀума яхьийтира, цуьнга, шена тӀера сингаттаман духар дӀа а даьккхина, уьш тӀеюхийтархьама. Амма Мардахайс уьш схьа ца ийцира.
<p><a href="esther4che.html" target="_blank"><b>Эстар (Есфирь) 4:5</b></a>  ТӀаккха Эсирата паччахьо шена тӀехӀоттийна волчу ваьӀначу ялхочуьнга ХӀатахига схьакхайкхира. Эсирата иза Мардахай волчу вахийтира, цуьнан сагатдеш дерг хӀун ду хьажа.
<p><a href="esther4che.html" target="_blank"><b>Эстар (Есфирь) 4:6</b></a>  ХӀатахи паччахьан кевнна хьалхахь йолчу гӀалин майдане вахара, цигахь Мардахайх кхета.
<p><a href="esther4che.html" target="_blank"><b>Эстар (Есфирь) 4:7</b></a>  Мардахайс цуьнга шена хилла долу массо а хӀума дӀадийцира. Цо иштта цунна дӀахаийтира, жуьгтий хӀаллакбархьама ХӀамана паччахьан хазне охьадилла чӀагӀо йина долу дато ахча мел ду а.
<p><a href="esther4che.html" target="_blank"><b>Эстар (Есфирь) 4:8</b></a>  Цо иштта ХӀатахига дӀаделира, жуьгтий хӀаллакбе аьлла, паччахьан сацам тӀехь болу кехат а. И сацам цу хенахь Шушан-гӀалин массо а маьӀӀе дӀабахьийтинера. Мардахайна лаьара и сацам Эсиратана дӀабовзийла а, цунна массо а хӀума дӀахоийла а. Цо Эсиратана тӀедиллийтира, иза паччахь волчу а яхана, цуьнга шен къомах къинхетам бахьара аьлла, паччахье дехарш дар.
<p><a href="esther4che.html" target="_blank"><b>Эстар (Есфирь) 4:9</b></a>  ХӀатахис, юха а веана, Эсирате дӀадийцира Мардахайс шега мел дийцинарг.
<p><a href="esther4che.html" target="_blank"><b>Эстар (Есфирь) 4:10</b></a>  ТӀаккха Эсирата Мардахайга хабар дахьийтира:
<p><a href="esther4che.html" target="_blank"><b>Эстар (Есфирь) 4:11</b></a>  «Массо а паччахьан гӀуллакх деш болчарна а, массо а халкъашна а хууш ду, хӀора зуда, я стаг, ша паччахьо тӀекхайкхина а воцуш, иза волчу чухуларчу керта водахь, и стаг, Ӏедало ма-бохху, вийна хила везаш вуйла. И санна волу стаг дийна вуьсур ву, нагахь санна паччахьо цуьнга шен дашо гӀаж дӀакховдаяхь. Ткъа со паччахьна тӀе кхайкхаза ткъе итт де дӀадаьлла». 
<p><a href="esther4che.html" target="_blank"><b>Эстар (Есфирь) 4:12</b></a>  Мардахайга Эсирата аьлла долу дешнаш дӀадийцира.
<p><a href="esther4che.html" target="_blank"><b>Эстар (Есфирь) 4:13</b></a>  ТӀаккха цо Эсирате юха а хабар дахьийтира: «Хьуна ма мотталахь, жуьгташна юкъара хьо цхьаъ, паччахьан цӀа чохь хиларна, кӀелхьаръер ю.
<p><a href="esther4che.html" target="_blank"><b>Эстар (Есфирь) 4:14</b></a>  Нагахь санна хьо хӀинцалерчу хенахь йист а ца хуьлуш ӀадӀахь, жуьгташна гӀо кхечу меттера кхочур ду, ткъа хьо а, хьан ден цӀа а хӀаллакьхир ду. Хьанна хаьа, хӀара зама бахьана долуш кхаьчний а хьуна паччахьан дарж». 
<p><a href="esther4che.html" target="_blank"><b>Эстар (Есфирь) 4:15</b></a>  Эсирата Мардахайна дуьхьал жоп дахьийтира:
<p><a href="esther4che.html" target="_blank"><b>Эстар (Есфирь) 4:16</b></a>  «Ваха а гӀой, Шушан-гӀалахь мел волу жуьгтий вовшах а тохий, суна тӀера марха кхаба. Кхаа дийнаххьий, кхаа бусий ца молуш, ца дууш хан яккха. Со а, сан ялхой а хир бу, шу санна, марха кхобуш. Цул тӀаьхьа со паччахь волчу гӀур ю, иза Ӏедална дуьхьал делахь а. Нагахь со яла езахь, со лийр ю». 
<p><a href="esther4che.html" target="_blank"><b>Эстар (Есфирь) 4:17</b></a>  Мардахайс, дӀа а вахана, шега Эсирата аьлларг дира.
<p><a href="esther5che.html" target="_blank"><b>Эстар (Есфирь) 5:1</b></a>  КхозлагӀчу дийнахь Эсират, шен паччахьан зудчун бедарш тӀе а юьйхина, паччахь чохь волчу цӀийнан чухуларчу кертахь дӀахӀоьттира. И меттиг паччахьан чоьнна нийсса дуьхьал яра. Паччахь шен гӀанта тӀехь Ӏаш вара паччахьан цӀа чохь, нийсса чувогӀийла йолчу меттигна дуьххьал.
<p><a href="esther5che.html" target="_blank"><b>Эстар (Есфирь) 5:2</b></a>  Цо, шена Эсират гича, цунна реза а хилла, иза йолчу агӀор шен карахь йолу дашо гӀаж дӀакховдийра. Эсират, тӀе а еана, цу дашочу гӀожан йистах дӀахьакхаелира.
<p><a href="esther5che.html" target="_blank"><b>Эстар (Есфирь) 5:3</b></a>  ТӀаккха паччахьо хаьттира: «Сингаттаме хӀума-м дац, паччахьан зуда Эсират? ХӀун дехар ду хьан соьга дан? Аса кхочушдийр ду хьан муьлхха а дехар, сайн ахпачхьалкх дӀаяла езахь а». 
<p><a href="esther5che.html" target="_blank"><b>Эстар (Есфирь) 5:4</b></a>  Эсирата элира: «Паччахьан лаам хилахь, тахана хьо а, ХӀаман а аса хьан дуьхьа кечдина долчу тойне вогӀийла луур дара суна». 
<p><a href="esther5che.html" target="_blank"><b>Эстар (Есфирь) 5:5</b></a>  ТӀаккха паччахьо элира: «Сихха ХӀаман кхуза схьавалаве Эсиратан дехар кхочушдан». Паччахь ХӀаманца цхьаьна шайна Эсирата хӀоттийначу тойне веара.
<p><a href="esther5che.html" target="_blank"><b>Эстар (Есфирь) 5:6</b></a>  Ша чагӀар молучу хенахь паччахьо юха а хаьттира Эсирате: «ХӀун дехар дара хьан соьга? Аса иза кхочушдийр ду. Ахьа ахпачхьалкх ехахь, аса иза а дӀалур ю». 
<p><a href="esther5che.html" target="_blank"><b>Эстар (Есфирь) 5:7</b></a>  ТӀаккха Эсирата жоп делира: «Сан дехар иштта ду:
<p><a href="esther5che.html" target="_blank"><b>Эстар (Есфирь) 5:8</b></a>  нагахь санна паччахь суна реза а велахь, цунна сан дехар кхочушдан а лаахь, иза кхана ХӀаманца цхьаьна аса церан сийнна хӀотто леринчу тойне вогӀур ву. ТӀаккха дӀаэр ду аса паччахье сайна луург». 
<p><a href="esther5che.html" target="_blank"><b>Эстар (Есфирь) 5:9</b></a>  Цу дийнахь ХӀаман паччахь волчуьра чӀогӀа самукъадаьлла аравелира. Амма паччахьан кевнна уллохь цунна Мардахай гира. ХӀара тӀехволуш, Мардахай ХӀаманна хьала а ца гӀаьттира, цунна хьалха вега а ца вира. ТӀаккха чӀогӀа оьгӀазвахара иза цунна.
<p><a href="esther5che.html" target="_blank"><b>Эстар (Есфирь) 5:10</b></a>  Халла сатуьйхира цо Мардахайна. Шен цӀа ваханчул тӀаьхьа, цо шен доттагӀий а, шен зуда Зеришат а схьакхайкха бахийтира.
<p><a href="esther5che.html" target="_blank"><b>Эстар (Есфирь) 5:11</b></a>  ХӀаман дозаллаш дан волавелира, шен боккха бахам а, шен кӀентий а буьйцуш. Цо иштта дозаллица дуьйцура паччахьо ша кхечу элашна а, ялхошна а хьалха къасторх лаьцна а, иштта шена деллачу даржах лаьцна а.
<p><a href="esther5che.html" target="_blank"><b>Эстар (Есфирь) 5:12</b></a>  Цо бохура: «Со цхьаъ ву паччахьан зудчо Эсирата паччахьца тойне кхайкхинарг. Эсирата кхана а кхайкхина тхойшинга тойне.
<p><a href="esther5che.html" target="_blank"><b>Эстар (Есфирь) 5:13</b></a>  Амма цу хӀуманах со самукъадолуш вац. Сан са паргӀат дер дац, паччахьан кевнна уллохь Ӏаш волу жуьгти Мардахай сайна мел го». 
<p><a href="esther5che.html" target="_blank"><b>Эстар (Есфирь) 5:14</b></a>  ТӀаккха Зеришата а, массо доттагӀаша а цуьнга элира: «Шовзткъе итт дол лекха бӀогӀам дӀахӀоттабе алий, омра де. Ӏуьйранна паччахье цу тӀехь Мардахай ирхъолла ала. Цул тӀаьхьа, хьайн дог паргӀат а долуш, паччахьца тойне гӀур ву хьо». И дешнаш ХӀаманна чӀогӀа тайра. Цо омра дира, бӀогӀам дӀахӀоттабе аьлла.
<p><a href="esther6che.html" target="_blank"><b>Эстар (Есфирь) 6:1</b></a>  Цу буьйсанна наб яйнера паччахьан. Цо, шен пачхьалкхехь хуьлуш долу массо а хӀума дӀаяздеш долу тептар схьа а даийтина, иза шена дешийтира.
<p><a href="esther6che.html" target="_blank"><b>Эстар (Есфирь) 6:2</b></a>  Цу тептар тӀехь дӀаяздина дара Ахьаш-Варуш вен дагахь паччахьан чоь ларъеш болчу ялхоша БагӀтанис а, Тараша а къайлаха бина хиллачу бартах лаьцна а, и хӀума Мардахайна хаар бахьана долуш, цара бина болу барт кхочуш ца хиларх лаьцна а.
<p><a href="esther6che.html" target="_blank"><b>Эстар (Есфирь) 6:3</b></a>  ТӀаккха паччахьо хаьттира: «ХӀун сий а, дика а дина Мардахайна и хӀума бахьана долуш?» Ялхоша жоп делира: «Мардахайна цхьа а хӀума ца дина». 
<p><a href="esther6che.html" target="_blank"><b>Эстар (Есфирь) 6:4</b></a>  Паччахьо хаьттира: «ХӀинца мила ву кертахь?» Цу хенахь паччахьан цӀийнан арахьарчу керта ХӀаман веара. Иза, паччахье ша кечбинчу бӀогӀам тӀе Мардахай ирхъолла аьлла, дехар дан веанера. 
<p><a href="esther6che.html" target="_blank"><b>Эстар (Есфирь) 6:5</b></a>  Ялхоша жоп делира: «ХӀаман ву кертахь лаьтташ». Паччахьо элира: «Чувола ала цуьнга». 
<p><a href="esther6che.html" target="_blank"><b>Эстар (Есфирь) 6:6</b></a>  ХӀаман чувеара. Паччахьо цуьнга хаьттира: «ХӀун дан деза паччахьо ша сий хьаладаккха лерина волчу стеган дуьхьа?» — аьлла. Ткъа ХӀаманан даг чохь дара: «Со воцург кхин мила ву паччахьо сий хьаладаккха лерина верг?» 
<p><a href="esther6che.html" target="_blank"><b>Эстар (Есфирь) 6:7</b></a>  Цо паччахьна жоп делира: «Хьайна цу стеган сий хьаладаккха лаахь, ахьа хӀара дан деза:
<p><a href="esther6che.html" target="_blank"><b>Эстар (Есфирь) 6:8</b></a>  хьайн ялхошка айхьа лелош йолу бедарш схьая ала. Хьайн говр а цаьрга схьаялаяйта, цу говран коьрта тӀе паччахьан таж а диллийта.
<p><a href="esther6che.html" target="_blank"><b>Эстар (Есфирь) 6:9</b></a>  И говр а, и бедарш а хьайн элашна юкъахь уггар а тоьлла волчуьнга дӀало. Паччахьо сий хьаладаккха лерина волчуьнга и бедарш тӀеюхийта. Цул тӀаьхьа, и стаг цу говрана тӀе а хаавай, гӀалин урамашка ваккха, цунна хьалха нахе хаам а бойтуш: „Иштта лелаво паччахьо сий хьаладаккха лерина верг!“ — аьлла». 
<p><a href="esther6che.html" target="_blank"><b>Эстар (Есфирь) 6:10</b></a>  Паччахьо ХӀамане элира: «ХӀинццехь говр а, бедарш а схьа а эций, айхьа ма-аллара, паччахьан кевнехь гӀуллакх деш волчу жуьгтичунна Мардахайна де и хӀума. Айхьа аьллачунна тӀера цхьа а хӀума дӀа ма даккхалахь». 
<p><a href="esther6che.html" target="_blank"><b>Эстар (Есфирь) 6:11</b></a>  ХӀамана, бедарш а, говр а схьа а эцна, и бедарш Мардахайна тӀе а юьйхина, иза паччахьан говрахь гӀалин урамашка ваьккхира. Мардахайна хьалха ХӀамана бохура: «Иштта лелаво паччахьо сий хьаладаккха лерина верг!» 
<p><a href="esther6che.html" target="_blank"><b>Эстар (Есфирь) 6:12</b></a>  Цул тӀаьхьа Мардахай паччахьан ков долчу юхавирзира, ткъа ХӀаман гӀийла, юьхьӀаьржачу хӀоттарна шен корта къайла а баьккхина, цӀа ваха сихвелира.
<p><a href="esther6che.html" target="_blank"><b>Эстар (Есфирь) 6:13</b></a>  Цо шен зудчуьнга Зеришате а, шен массо а доттагӀашка а шена мел хилларг дӀадийцира. Цунна хьехар дина болчу наха а, цуьнан зудчо Зеришата а цуьнга элира: «Нагахь жуьгтех волу Мардахай бахьана долуш хьо дакъазаволуш велахь, хьо тоьлур вац цул, мелхо а, цунна хьалха дакъазавер ву». 
<p><a href="esther6che.html" target="_blank"><b>Эстар (Есфирь) 6:14</b></a>  Цара шайн къамел чекхдаккхале, баьхкина схьакхаьчначу паччахьан ялхоша ХӀаман Эсирата кечдинчу тойне ваха сихвира.
<p><a href="esther7che.html" target="_blank"><b>Эстар (Есфирь) 7:1</b></a>  Паччахь ХӀаманца Эсирата кечдинчу тойне вахара.
<p><a href="esther7che.html" target="_blank"><b>Эстар (Есфирь) 7:2</b></a>  Ша хьалхарчу дийнахь ма-хаттара, чагӀар молучу хенахь паччахьо Эсирате хаьттира: «Эсират, хӀун дехар ду хьан соьга? Хьайна луъург соьга деха, кхочушдийр ду аса хьан дехар. Ахпачхьалкх дӀаяла дезахь а, аса хьан дехар кхочушдийр ду». 
<p><a href="esther7che.html" target="_blank"><b>Эстар (Есфирь) 7:3</b></a>  ТӀаккха Эсирата элира: «Нагахь, паччахь, хьо суна реза а велахь, иштта паччахьан лаам а белахь, сан лаамца сан дахар а суна дуьтийла цо, сан къам а дийна дуьтийла цо сан дехарца. ХӀара ду-кх сан хьоьга долу дехар,
<p><a href="esther7che.html" target="_blank"><b>Эстар (Есфирь) 7:4</b></a>  хӀунда аьлча со а, сан къам а доьхкина ду хӀаллакдан а, дайа а дагахь. Нагахь санна тхох леш дан дагахь доьхкина делахьара, аса паччахье хӀумма а эр дацара, и хӀума а дина, мостагӀчо паччахьна хилла зе меттахӀоттор доццушехь ». 
<p><a href="esther7che.html" target="_blank"><b>Эстар (Есфирь) 7:5</b></a>  ТӀаккха Ахьаш-Варуш-паччахьо, вистхуьлуш, шен зудчуьнга Эсирате хаьттира: «И хӀума динарг мила ву? Схьагайта суна и хӀума дан ваьхьна волу стаг». 
<p><a href="esther7che.html" target="_blank"><b>Эстар (Есфирь) 7:6</b></a>  Эсирата элира: «И буьрса мостагӀа а, зуламе стаг а хӀара ву: ХӀаман!» Ткъа ХӀаман паччахьна а, паччахьан зудчунна а хьалха, кхера а велла, вегош лаьтташ вара.
<p><a href="esther7che.html" target="_blank"><b>Эстар (Есфирь) 7:7</b></a>  ЧӀогӀа оьгӀазвахана волу паччахь, тойнера хьала а гӀаьттина, шен цӀенна уллохь йолчу беша аравелира. Ткъа ХӀаман Эсирате, ша кӀелхьарваккха бохуш, дехарш деш чохь висира. Цунна хаьара, паччахьо шена таӀзар дийр дуйла.
<p><a href="esther7che.html" target="_blank"><b>Эстар (Есфирь) 7:8</b></a>  Бешара той долчу юхавеанчу паччахьна гира Эсират агӀоръяьлла Ӏаш йолчу меттан йисте воьжна Ӏуьллуш волу ХӀаман. ЧӀогӀа оьгӀазвахана волчу паччахьо мохь туьйхира: «Со чохь воллушехь, сан зудчунна тӀекхетта хьо!» Цуьнгара и дош доллушехь, ялхоша ХӀаманан юьхь къайлаяьккхира.
<p><a href="esther7che.html" target="_blank"><b>Эстар (Есфирь) 7:9</b></a>  Паччахьан ваьӀначу ялхойх цхьаъ волчу Хьарбуна элира: «ХӀаманан цӀенна уллохь лаьтташ, шовзткъе итт дол лекха а болуш, бӀогӀам бу. Иза ХӀамана паччахь воьчуьра кӀелхьарваьккхина волу Мардахай ирхъолла хӀоттийна бу». ТӀаккха паччахьо элира: «ХӀаман цу бӀогӀам тӀехь ирхъолла!» 
<p><a href="esther7che.html" target="_blank"><b>Эстар (Есфирь) 7:10</b></a>  ХӀаман ша Мардахайна кечбина болчу бӀогӀам тӀехь ирхъоьллира. Цул тӀаьхьа паччахь оьгӀазваханчуьра юхавирзира.
<p><a href="esther8che.html" target="_blank"><b>Эстар (Есфирь) 8:1</b></a>  Ахьаш-Варуш-паччахьо цу дийнахь паччахьан зудчунна Эсиратана дӀаделира жуьгтийн мостагӀ волчу ХӀаманан цӀенош. Мардахай паччахьна улло веара, хӀунда аьлча Эсирата цунна дӀахаийтира Мардахай шен гергара стаг хилар.
<p><a href="esther8che.html" target="_blank"><b>Эстар (Есфирь) 8:2</b></a>  ХӀаманера ша схьаяьккхина йолу шен чӀуг, пӀелга тӀера схьа а яьккхина, Мардахайга дӀаелира паччахьо. Ткъа Эсирата Мардахай, ХӀаманан цӀенна тӀехь коьрта тӀехьожург вина, дӀахӀоттийра. 
<p><a href="esther8che.html" target="_blank"><b>Эстар (Есфирь) 8:3</b></a>  Эсирата, паччахьан когашка охьа а йоьжна, йоьлхуш, доьхура, агӀагхо волчу ХӀамана жуьгташна дан дагалаьцнарг ма дайтахьара бохуш.
<p><a href="esther8che.html" target="_blank"><b>Эстар (Есфирь) 8:4</b></a>  Паччахьо шен дашо гӀаж Эсиратана тӀе хьажийра. Эсирата, хьала а гӀаьттина, паччахьна хьалха дӀа а хӀоьттина,
<p><a href="esther8che.html" target="_blank"><b>Эстар (Есфирь) 8:5</b></a>  элира: «Паччахь, хьайн цу тӀехь лаам а белахь, хьан бӀаьргашна со езаш а елахь, хьан бӀаьргашна хьалха хӀара нийса а делахь, сан дуьхьа хӀара гӀуллакх дахьара ахьа. Хьо суна реза велахь, кехат яздахьара ахьа, агӀагхо волчу ХӀамдатин кӀанта ХӀамана массо а хьан пачхьалкхана карахь йолчу меттиге жуьгтий хӀаллакбе аьлла яздина долу кехаташ юхадерзош.
<p><a href="esther8che.html" target="_blank"><b>Эстар (Есфирь) 8:6</b></a>  Муха ловр бу ас сан къомана тӀехӀоьттина болу бохам а, сан гергара нах хӀаллакьхилар а?» 
<p><a href="esther8che.html" target="_blank"><b>Эстар (Есфирь) 8:7</b></a>  ТӀаккха Ахьаш-Варуш-паччахьо шен зудчуьнга Эсирате а, жуьгти волчу Мардахайга а элира: «ХӀаман жуьгташна дуьхьалваьлла хилар бахьана долуш аса цуьнан бахам Эсиратана дӀабелла, ткъа иза ша бӀогӀамна тӀе ирхъоьллина.
<p><a href="esther8che.html" target="_blank"><b>Эстар (Есфирь) 8:8</b></a>  Амма паччахьан цӀарах яз а дина, цуьнан мухӀарца чӀагӀдина долу кехат цхьаннан а дӀадаккха бакъо яц. ХӀинца аша, шайна бакъахьа хетарг тӀе а яздай, паччахьан цӀарах кехат кечде, иза паччахьан мухӀарца чӀагӀ а де». 
<p><a href="esther8che.html" target="_blank"><b>Эстар (Есфирь) 8:9</b></a>  Сихха схьагулбира цу тайпана кехаташ яздеш болу паччахьан ялхой. Иза дара кхоалгӀачу Сиван-беттан ткъе кхоалгӀа де. Цара, Мардахайс ма-аллара, кехаташ яздира жуьгташка а, Индина тӀера Хуша-махкана тӀекхаччалц долчу бӀе ткъе ворхӀ латтанан тхьамданашка а, куьйгалхошка а, баьччанашка а. И кехаташ массо а меттигехь Ӏаш долчу халкъийн маттахь а, церан йозанца а яздина дара, ткъа жуьгташка яздина долу кехаташ церан шайн маттахь а, церан абат тӀера элпашца а яздина дара.
<p><a href="esther8che.html" target="_blank"><b>Эстар (Есфирь) 8:10</b></a>  Мардахайс и кехаташ Ахьаш-Варушан цӀарах дӀаяздайтира, паччахьан мухӀарца чӀагӀ а дира. Цо и кехаташ геланчашка паччахьан сихачу говрашкахь дӀасадахьийтира (и говраш къаьсттина сихачу дойх схьаевлла хилла).
<p><a href="esther8che.html" target="_blank"><b>Эстар (Есфирь) 8:11</b></a>  Цу кехаташ тӀехь яздина дара, паччахьо хӀора гӀалахь болчу массо а жуьгташна шайн мостагӀех лардала бакъо яларх лаьцна. Царна бакъо елира муьлххачу а халкъан я меттиган эскар хӀаллакдан, цуьнан зударий а, бераш а дайа, нагахь санна и халкъ царна тӀелеттехь. Иштта бакъо елира церан бахам шайна дӀабахьа а.
<p><a href="esther8che.html" target="_blank"><b>Эстар (Есфирь) 8:12</b></a>  И хӀума кхочушдан билгалдаьккхина дара шийтталгӀачу Адар-беттан кхойтталгӀа де. Жуьгташна и хӀума дан бакъо еллера Ахьаш-Варушан ерриг а пачхьалкхехь мел йолчу меттигашкахь.
<p><a href="esther8che.html" target="_blank"><b>Эстар (Есфирь) 8:13</b></a>  ХӀора пачхьалкхана чуйогӀуш йолчу меттигехь цу кехата тӀера схьаязбина сацам нахана хьалха дӀабеша а, гучубаккха а безаш бара, жуьгтий цу дийнахь шайн мостагӀашна бекхам бан кийча хилийтархьама.
<p><a href="esther8che.html" target="_blank"><b>Эстар (Есфирь) 8:14</b></a>  Паччахьан сацам тӀехь болу кехаташ а эцна, геланчаш паччахьан говрашкахь сихха новкъа бевлира. И сацам дӀабовзийтира Шушан-гӀалин гӀопахь а. 
<p><a href="esther8che.html" target="_blank"><b>Эстар (Есфирь) 8:15</b></a>  Мардахай паччахь волчуьра аравелира, тӀехь кӀайн а, стигалан басахь а йолу паччахьан бедарш а йолуш. Цуьнан коьртахь доккха дашо таж а дара, тӀехь таьӀна-цӀен втанан тоьллачу кӀадинах йина йолу оба а яра. Шушан-гӀалахь дӀахӀоттийна доккха деза де а дара, массо а халкъ доккхадеш а дара.
<p><a href="esther8che.html" target="_blank"><b>Эстар (Есфирь) 8:16</b></a>  Цу дийно жуьгташна серло а, даккхийдер а, сакъерадалар а, сий а деара.
<p><a href="esther8che.html" target="_blank"><b>Эстар (Есфирь) 8:17</b></a>  Паччахьан сацам дӀакхаьчначу хӀора меттехь а, хӀора гӀалахь а адам чӀогӀа сакъералуш а, доккхадеш а дара, цара даккхий тойнаш дӀа а хӀиттийнера. Тайп-тайпанарчу къаьмнех дукхах болу нах жуьгтий хилира, хӀунда аьлча уьш жуьгтех чӀогӀа кхерабеллера.
<p><a href="esther9che.html" target="_blank"><b>Эстар (Есфирь) 9:1</b></a>  ШийтталгӀачу Адар-беттан кхойтталгӀачу дийнахь дерриг а халкъо паччахьан сацам кхочушбан безара. Иза дара жуьгтийн мостагӀий, уьш кара а берзош, царна таӀзар дан кечбелла долу де. Амма жуьгташа, толам а баьккхина, массо а мостагӀа шайна караверзийра.
<p><a href="esther9che.html" target="_blank"><b>Эстар (Есфирь) 9:2</b></a>  Массо а жуьгтийн къомах волу стаг Ахьаш-Варушан пачхьалкхехь мел йолчу гӀаланашка схьагулвелира, шаьш хӀаллакдан Ӏалашо йолуш арабевллачарна тӀелата дагахь. Цхьа а стаг царна дуьхьал ца латталора, хӀунда аьлча массо а къаьмнаш жуьгтех кхераделла дара.
<p><a href="esther9che.html" target="_blank"><b>Эстар (Есфирь) 9:3</b></a>  Массо а меттигера элий а, тхьамданаш а, куьйгалхой а, паччахьан омранаш кхочушдеш болу хьаькамаш а жуьгташна гӀо деш бара, шаьш Мардахайх кхоьру дела.
<p><a href="esther9che.html" target="_blank"><b>Эстар (Есфирь) 9:4</b></a>  Мардахай паччахьан цӀен тӀехь чӀогӀа дош догӀуш стаг хилла дӀахӀоьттинера. Цуьнан сий пачхьалкхан массо а маьӀӀехула дӀасадаьржира, хӀунда аьлча иза, де дийне мел дели, лакхарчу дарже хьалаваьлла воьдуш вара.
<p><a href="esther9che.html" target="_blank"><b>Эстар (Есфирь) 9:5</b></a>  Жуьгташа шайн мостагӀий, тарраш детташ, бойуш а хилла, шайн болчу ницкъаца хӀаллакбеш а хилла. Шаьш ца безаш болчарна цара шайна луъург деш хилла.
<p><a href="esther9che.html" target="_blank"><b>Эстар (Есфирь) 9:6</b></a>  Шушан-гӀалин гӀопахь пхи бӀе стаг вийна хилла цара.
<p><a href="esther9che.html" target="_blank"><b>Эстар (Есфирь) 9:7</b></a>  Паршандати а, Далпан а, Аспати а,
<p><a href="esther9che.html" target="_blank"><b>Эстар (Есфирь) 9:8</b></a>  Пурати а, Адал-ЯхӀу а, Аридати а,
<p><a href="esther9che.html" target="_blank"><b>Эстар (Есфирь) 9:9</b></a>  Пармашти а, Арисай а, Аридай а, Вайзати а вийра цара.
<p><a href="esther9che.html" target="_blank"><b>Эстар (Есфирь) 9:10</b></a>  Уьш ХӀамдатин кӀентан ХӀаманан итт кӀант вара. ХӀаман жуьгтийн мостагӀа вара. Цундела цара уьш байина дӀабехира, амма церан бахамах куьг ца туьйхира. 
<p><a href="esther9che.html" target="_blank"><b>Эстар (Есфирь) 9:11</b></a>  Цу дийнахь паччахьна дӀахиира маса стаг вийна Шушан-гӀалин гӀопахь.
<p><a href="esther9che.html" target="_blank"><b>Эстар (Есфирь) 9:12</b></a>  Паччахьо Эсирате элира: «Шушан-гӀалин гӀопахь жуьгташа пхи бӀе стаг вийна, царна юкъахь ХӀаманан итт кӀант а волуш. Пачхьалкхан кхечу меттигашкахь хӀун дина цара? Муха бу хьан лаам? Иза кхочушбийр бу. Кхин хӀун дехар ду хьан? Иза а аса кхочушдийр ду». 
<p><a href="esther9che.html" target="_blank"><b>Эстар (Есфирь) 9:13</b></a>  Эсирата цунна жоп делира: «Паччахьан цу тӀехь лаам белахь, суна луур дара Шушан-гӀалахь болчу жуьгташка кхана а тахана диннарг дойла а, иштта ХӀаманан итт кӀентан декъий дитташна тӀехь ирхъухкийла а».
<p><a href="esther9che.html" target="_blank"><b>Эстар (Есфирь) 9:14</b></a>  Паччахьо омра дӀаделира иштта дан. Шушан-гӀалахь и сацам дӀабовзийтира. Цара ХӀаманан итт кӀентан декъий ирхъоьхкира.
<p><a href="esther9che.html" target="_blank"><b>Эстар (Есфирь) 9:15</b></a>  Адар-беттан дейтталгӀачу дийнахь Шушан-гӀалахь вовшах а кхетта, жуьгташа кхин а кхо бӀе стаг вийра, амма церан бахамах цхьа а хӀума схьа ца ийцира. 
<p><a href="esther9che.html" target="_blank"><b>Эстар (Есфирь) 9:16</b></a>  Пачхьалкхан кхийолчу меттигашкахь Ӏаш болчу жуьгташа, шаьш лардархьама а, шайн мостагӀех шаьш паргӀатдахархьама а, вовшах а кхетта, кхузткъе итт эзар мостагӀа вийна хилла, амма церан бахамах куьг ца тоьхна.
<p><a href="esther9che.html" target="_blank"><b>Эстар (Есфирь) 9:17</b></a>  И хӀума хилира Адар-беттан кхойтталгӀачу дийнахь. Ткъа цу беттан дейтталгӀачу дийнахь, дагна синтем а хилла, цара и де, самукъане деза де дина, дӀахӀоттийра. 
<p><a href="esther9che.html" target="_blank"><b>Эстар (Есфирь) 9:18</b></a>  Ткъа Шушан-гӀалахь бехаш болу жуьгтий Адар-беттан кхойтталгӀачуй, дейтталгӀачуй деношкахь вовшахкхеташ хилла. ПхийтталгӀачу дийнахь цара садоӀуш хилла. И де цара, самукъане деза де а дина, дӀахӀоттийна хилла.
<p><a href="esther9che.html" target="_blank"><b>Эстар (Есфирь) 9:19</b></a>  Цундела ярташкахь Ӏаш болчу жуьгташа Адар-беттан дейтталгӀа де, чӀогӀа самукъане де дина, дӀахӀоттийна хилла. Цу дийнахь цара вовшийн самукъадоккхуш а хилла, вовшашна совгӀаташ деш а хилла. 
<p><a href="esther9che.html" target="_blank"><b>Эстар (Есфирь) 9:20</b></a>  Мардахайс, и массо а хӀума дӀа а яздина, Ахьаш-Варушан пачхьалкхехь генахь а, уллохь а Ӏаш болчу массо а жуьгташка кехаташ дахьийтира,
<p><a href="esther9che.html" target="_blank"><b>Эстар (Есфирь) 9:21</b></a>  хӀора шеран Адар-беттан кхойтталгӀачуй, дейтталгӀачуй деношкахь Пурим олу деза де дазде аьлла.
<p><a href="esther9che.html" target="_blank"><b>Эстар (Есфирь) 9:22</b></a>  И денош жуьгташа даздан дезаш хилла, хӀунда аьлча цу дийнахь уьш шайн мостагӀех паргӀатбевлла хилла дела. Цу баттахь цаьргахь хилла болу бала церан сакъерар хилла дӀахӀоьттира, церан белхар самукъане деза де хилла дӀахӀоьттира. Цара цу деношкахь, тойнаш а деш, вовшашна совгӀаташ дала а, гӀийлачарна сагӀина хӀума яла а дезара.
<p><a href="esther9che.html" target="_blank"><b>Эстар (Есфирь) 9:23</b></a>  Жуьгташа цу деношкахь шаьш дан долийнарг а, Мардахайс шен кехаташ тӀехь шайна тӀедиллинарг а хазахетарца тӀеийцира. 
<p><a href="esther9che.html" target="_blank"><b>Эстар (Есфирь) 9:24</b></a>  АгӀагхо волчу ХӀамдатин кӀант ХӀаман, массо а жуьгтийн мостагӀа, уьш хӀаллакбан дагахь араваьлла хилла. Цу Ӏалашонца цо, жуьгтий хӀаллакбен де билгалдоккхуш, «пур» тесна а хилла (иза «кхаж» бохург ду).
<p><a href="esther9che.html" target="_blank"><b>Эстар (Есфирь) 9:25</b></a>  Эсират паччахь волчу яханчул тӀаьхьа, цо керла сацам тӀехь болу кехаташ дахьийтина хилла. Цу сацамо ХӀамана жуьгташна дуьхьал зуламе леринарг цуьнан шен коьрта тӀе дерзийна хилла: ХӀаман а, цуьнан кӀентий а бӀогӀамашна тӀехь ирхъоьхкина хилла.
<p><a href="esther9che.html" target="_blank"><b>Эстар (Есфирь) 9:26</b></a>  Цундела «пур» аьллачу дашца цу дезачу дийнан цӀе, «Пурим» аьлла, тиллина хилла. Мардахайс дӀаяздина долу дешнаш а, шайна гинарг а, шайн къомана лерина хилларг а бахьана долуш,
<p><a href="esther9che.html" target="_blank"><b>Эстар (Есфирь) 9:27</b></a>  жуьгташа а, церан тӀаьхьено а, царна тӀебаьхкинчу наха а хӀора шарахь билгалъяьккхинчу хенахь и ши де, шайна дӀаяздина ма-хиллара, деза де дина дӀахӀоттош хилла.
<p><a href="esther9che.html" target="_blank"><b>Эстар (Есфирь) 9:28</b></a>  Церан тӀаьхьенаша а даздан дезаш дара и денош. Пачхьалкхехь йолчу хӀора меттехь а, хӀора гӀалахь а даздан дезаш дара Пурим. Жуьгташа цкъа а даз ца деш дита ца деза аьлла хилла и деза де. И хӀума массо а тӀаьхьенна дагадоуьйтуш хила дезара. 
<p><a href="esther9che.html" target="_blank"><b>Эстар (Есфирь) 9:29</b></a>  Паччахьан зуда йолчу а, Абу-Хьаилан йоӀ йолчу а Эсирата жуьгти волчу Мардахайца цхьаьна цхьа кехат дӀаяздира, Пурим олучу дезачу дийнах лаьцна Мардахайс дӀаяздина долу хӀара шолгӀа кехат чӀагӀдархьама.
<p><a href="esther9che.html" target="_blank"><b>Эстар (Есфирь) 9:30</b></a>  Ахьаш-Варушан пачхьалкхехь йолчу бӀе ткъе ворхӀ меттигехь бехаш болчу жуьгташка дӀасадахьийтина хилла хӀара кехат. Кехатан дешнаш машарх а, тешамах а лаьцна хилла.
<p><a href="esther9che.html" target="_blank"><b>Эстар (Есфирь) 9:31</b></a>  И кехаташ яздаран Ӏалашо Пурим олу деза де цхьана билгалъяьккхинчу хенахь даздар хилла. Паччахьан зудчо Эсирата а, жуьгтий волчу Мардахайс а дӀадахьийтина хилла шайн сацам тӀехь болу кехаташ. Цу тӀехь цара массарна а тӀедиллира, и деза де шайна а, шайн тӀаьхьенашна а цхьана билгалъяьккхинчу хенахь дазде аьлла. Кехат тӀехь яздина дара, цу деношкахь цара марханаш кхаба а, белхар дӀахӀотто а деза аьлла.
<p><a href="esther9che.html" target="_blank"><b>Эстар (Есфирь) 9:32</b></a>  Эсиратан кехато Пурим олучу дезчу дийнан бакъонаш чӀагӀйира, иза тептар тӀе дӀа а яздира.
<p><a href="esther10che.html" target="_blank"><b>Эстар (Есфирь) 10:1</b></a>  Паччахь волчу Ахьаш-Варуша латтанашна тӀера а, хӀордан гӀайренашна тӀера а ял ялар тӀедожийра шен халкъана.
<p><a href="esther10che.html" target="_blank"><b>Эстар (Есфирь) 10:2</b></a>  Ахьаш-Варуша дина долу даккхий а, инзаре а гӀуллакхаш парсихойн а, мадайхойн а паччахьийн дӀаяьлла йолчу хенах лаьцна яздинчу тептарш тӀехь дӀаяздина ду. Паччахьо Мардахайн сийдарх а, иза хьалаваккхарх а лаьцна ду цу тептарш тӀехь.
<p><a href="esther10che.html" target="_blank"><b>Эстар (Есфирь) 10:3</b></a>  Жуьгти волу Мардахай Ахьаш-Варушал тӀаьхьа шолгӀа стаг хилла цу пачхьалкхехь. Жуьгташна юкъахь чӀогӀа сийлахь хилла Мардахай, царна везаш а хилла иза, хӀунда аьлча цо шен къомана дика долу хӀума лохуш а хилла, цуьнан тӀаьхьенан дуьхьа машарх лаьцна вистхуьлуш а хилла.
<p><a href="proverbs1che.html" target="_blank"><b>Кицаш (Притчи) 1:1</b></a>  ХӀорш исраилхойн паччахь волчу Даудан кӀентан Сулим-паччахьан кицанаш ду. 
<p><a href="proverbs1che.html" target="_blank"><b>Кицаш (Притчи) 1:2</b></a>  Церан Ӏалашо ю адамаш хьекъалалле кхачийтар а, уьш Ӏамийна хилийтар а, иштта уьш хьекъалечу дешнех кхеташ хилийтар а.
<p><a href="proverbs1che.html" target="_blank"><b>Кицаш (Притчи) 1:3</b></a>  Уьш яздина ду, адамашна кхетам а, нийсо а, бакъдерг а, догцӀеналла а Ӏаморхьама.
<p><a href="proverbs1che.html" target="_blank"><b>Кицаш (Притчи) 1:4</b></a>  Уьш яздина ду боданечу нахана хьекъал далархьама а, ткъа къоначийн дика-вон къасто таро хилийтархьама а.
<p><a href="proverbs1che.html" target="_blank"><b>Кицаш (Притчи) 1:5</b></a>  Хьекъал дерг ладугӀуш хуьлийла, шен хьекъал совдоккхуш а хуьлийла, ткъа кхетам болу нах шайн дахаран новкъахула дӀабуьгуш хуьлийла.
<p><a href="proverbs1che.html" target="_blank"><b>Кицаш (Притчи) 1:6</b></a>  ХӀара дешнаш яздина ду, кицанаш а, хьекъале дийцарш а къастадайтархьама а, хьекъалчийн дешнех а, церан хӀетал-металех а кхетийтархьама а. 
<p><a href="proverbs1che.html" target="_blank"><b>Кицаш (Притчи) 1:7</b></a>  Кхетаме кхачархьама, адам уггар хьалха Везачу Эле ларамах дуьзна хила деза. Амма сонтачу адамаша дӀатотту хьекъалалла а, шаьш нисдар а.
<p><a href="proverbs1che.html" target="_blank"><b>Кицаш (Притчи) 1:8</b></a>  ЛадогӀа, сан кӀант! Хьайн дас дечу хьехаре ладогӀа, нанас дина весеташ а дӀа ма татта,
<p><a href="proverbs1che.html" target="_blank"><b>Кицаш (Притчи) 1:9</b></a>  хӀунда аьлча иза исбаьхьа таж ду хьан коьртана, хьан коча охка хаза туьтеш а ду. 
<p><a href="proverbs1che.html" target="_blank"><b>Кицаш (Притчи) 1:10</b></a>  Сан кӀант! Шайна тӀехь къинош долчу наха хьо шайна тӀеозавахь, къар ма ло.
<p><a href="proverbs1che.html" target="_blank"><b>Кицаш (Притчи) 1:11</b></a>  Цара хьоьга иштта ала мега: «Вало тхоьца, цхьаннан цӀий Ӏано кӀелховшур ду вай. Цхьа а бахьана доцуш, бехк боцург вен кӀело йийр ю вай.
<p><a href="proverbs1che.html" target="_blank"><b>Кицаш (Притчи) 1:12</b></a>  Эхарто дийна берш дӀакхалларе терра, кошо могуш берш хӀаллакбаре терра, вай дийна боллушехь дӀакхоллур бу уьш.
<p><a href="proverbs1che.html" target="_blank"><b>Кицаш (Притчи) 1:13</b></a>  Ваьшна деза мел долу хӀума схьагулдийр ду вай, вешан цӀенош хӀонсах хьала а дузуш.
<p><a href="proverbs1che.html" target="_blank"><b>Кицаш (Притчи) 1:14</b></a>  Тхох схьакхета, тӀаккха и хӀонс вовшашлахь цхьатерра йоькъур ю вай». 
<p><a href="proverbs1che.html" target="_blank"><b>Кицаш (Притчи) 1:15</b></a>  Сан кӀант, цу нахаца дӀа ма гӀолахь, церан лорах дӀавахарх ларлолахь,
<p><a href="proverbs1che.html" target="_blank"><b>Кицаш (Притчи) 1:16</b></a>  хӀунда аьлча церан когаш вониг долчу дӀауьдуш бу, уьш цӀий Ӏано сихбелла а бу.
<p><a href="proverbs1che.html" target="_blank"><b>Кицаш (Притчи) 1:17</b></a>  Олхазарийн бӀаьргашна хьалха речӀа хӀоттор эрна ду —
<p><a href="proverbs1che.html" target="_blank"><b>Кицаш (Притчи) 1:18</b></a>  амма уьш санна болу нах шаьш-шайн цӀий Ӏанорна кӀелховшу, шайн дахарна кӀело а йо цара!
<p><a href="proverbs1che.html" target="_blank"><b>Кицаш (Притчи) 1:19</b></a>  Иштта ду харцонца шена са лоьхуш мел волчун некъаш: и са шена йоккхуш волу хӀора а стаг шен дахарх вер ву. 
<p><a href="proverbs1che.html" target="_blank"><b>Кицаш (Притчи) 1:20</b></a>  КӀорггера хьекъалалла урамнекъашкахь кхойкхуш ду, цо майданашкахь шен аз ойу,
<p><a href="proverbs1che.html" target="_blank"><b>Кицаш (Притчи) 1:21</b></a>  адам гулделлачу меттигашкахь а, гӀалин кевнна чуволучу меттехь а къамел до цо: 
<p><a href="proverbs1che.html" target="_blank"><b>Кицаш (Притчи) 1:22</b></a>  «Мел безар бу шуна, бодане адамаш, и бода? Мел ханна хир бу кхаьрдарш шайн кхардамах баккхийбеш? Мел хир бу хьекъал доцурш хаарш ца дезаш?
<p><a href="proverbs1che.html" target="_blank"><b>Кицаш (Притчи) 1:23</b></a>  ТӀедерза ас шаьш нисдарна! Аса сайн дагахь дерг шуна хьоьхур ду, сайна хуург дерриг а шуна дӀалур ду.
<p><a href="proverbs1che.html" target="_blank"><b>Кицаш (Притчи) 1:24</b></a>  Аса шуьга дуьйцура, амма аша соьга ла ца дуьйгӀира. Ас сайн куьг шуьга дӀакховдийра, амма соьга ладугӀуш стаг вацара.
<p><a href="proverbs1che.html" target="_blank"><b>Кицаш (Притчи) 1:25</b></a>  Ас шайна дина хьехарш аша дӀатеттира, ас боху нисдар аша тӀе ца ийцира.
<p><a href="proverbs1che.html" target="_blank"><b>Кицаш (Притчи) 1:26</b></a>  Цундела со а кхаьрдар ду шуна тӀедеанчу вонах, со доьлуш хир ду, шу Ӏадийна дӀахӀиттича —
<p><a href="proverbs1che.html" target="_blank"><b>Кицаш (Притчи) 1:27</b></a>  шуна тӀе, йочана санна, даккхий зенаш даьхкича, шайтӀанан мох санна, шуна вон тӀедеача, шу гӀайгӀане, сингаттаме хилла, дӀахӀиттича.
<p><a href="proverbs1che.html" target="_blank"><b>Кицаш (Притчи) 1:28</b></a>  ТӀаккха кхойкхур ду шу соьга, амма суна хезар дац. Массанхьа а со лохур ду аша, амма со карор дац шуна,
<p><a href="proverbs1che.html" target="_blank"><b>Кицаш (Притчи) 1:29</b></a>  шуна хаарш ца дезна дела а, Везачу Эле ларамах дуьзна хила шуна ца лиъна дела а,
<p><a href="proverbs1che.html" target="_blank"><b>Кицаш (Притчи) 1:30</b></a>  иштта ас шайна дина хьехарш аш дӀа ца эцна дела а, ас шайга мел белла тӀехбеттамаш дӀа а тоттуш.
<p><a href="proverbs1che.html" target="_blank"><b>Кицаш (Притчи) 1:31</b></a>  И дерриг а бахьана долуш, цара шаьш дӀакхехьна болчу некъах бен пайда оьцур бац, шайн дагахь долчух бузур бу уьш.
<p><a href="proverbs1che.html" target="_blank"><b>Кицаш (Притчи) 1:32</b></a>  Боданера нах хӀаллакьхуьлу, хьекъалаллех уьш дӀаберзарна. Сонтанаш бойъур бу, шаьш-шайх тоам бина уьш леларна.
<p><a href="proverbs1che.html" target="_blank"><b>Кицаш (Притчи) 1:33</b></a>  Амма соьга ладоьгӀнарг, паргӀат а волуш, цхьана а агӀор кхерам а боцуш, вехар ву, зуламах а ца кхоьруш».
<p><a href="proverbs2che.html" target="_blank"><b>Кицаш (Притчи) 2:1</b></a>  Сан кӀант! Ас хьайга мел бохург дӀаэца, ас хьайна дина хьехарш хьайгахь латтаде.
<p><a href="proverbs2che.html" target="_blank"><b>Кицаш (Притчи) 2:2</b></a>  Хьекъалалле ладогӀа, цунах кхета а хьажа.
<p><a href="proverbs2che.html" target="_blank"><b>Кицаш (Притчи) 2:3</b></a>  ХӀума къасто хаар деха хьайна, гӀуллакхах кхетархьама, хьайн аз айаде.
<p><a href="proverbs2che.html" target="_blank"><b>Кицаш (Притчи) 2:4</b></a>  Ахьа хьекъалалла, дети санна, лахахь, дӀалачкъийначу хазнина санна, хьо цунна тӀаьхьаваьлла лелахь,
<p><a href="proverbs2che.html" target="_blank"><b>Кицаш (Притчи) 2:5</b></a>  Везачу Эле болчу ларамах вуьзна хиларх хьо кхетар ву, Дела вовзар хӀун ду хьуна хуур ду.
<p><a href="proverbs2che.html" target="_blank"><b>Кицаш (Притчи) 2:6</b></a>  ХӀунда аьлча Везачу Эло хьекъалалла а ло, хаар а, кхетам а Цуьнан багахула ара а болу.
<p><a href="proverbs2che.html" target="_blank"><b>Кицаш (Притчи) 2:7</b></a>  Цо бакъахьа лелачунна ларвар латтадо, Иза кхачаме лелачарна турс санна ву.
<p><a href="proverbs2che.html" target="_blank"><b>Кицаш (Притчи) 2:8</b></a>  Цо бакъдолчун некъаш лардо, иштта Шена тешаме болчийн тачанаш а Ӏалашдо. 
<p><a href="proverbs2che.html" target="_blank"><b>Кицаш (Притчи) 2:9</b></a>  ТӀаккха хьуна бакъдерг а, нийса дерг а, догцӀена дерг а девзар ду, иштта, муьлхха а дика некъ а бевзар бу.
<p><a href="proverbs2che.html" target="_blank"><b>Кицаш (Притчи) 2:10</b></a>  Хьан даг чу хьекъалалла а дуссур ду, хаарша хьан синна хазахетар а лур ду.
<p><a href="proverbs2che.html" target="_blank"><b>Кицаш (Притчи) 2:11</b></a>  ХӀума къасто хаарш хиларо хьо ларвийр ву, кхетамалло а хьуна ха дийр ду,
<p><a href="proverbs2che.html" target="_blank"><b>Кицаш (Притчи) 2:12</b></a>  вочу стеган зуламечу некъех а, иштта харцдерг дуьйцучу стагах а хьо ларвархьама.
<p><a href="proverbs2che.html" target="_blank"><b>Кицаш (Притчи) 2:13</b></a>  И нах, нийса некъаш а дитина, боданечу некъаш тӀехь лелаш бу.
<p><a href="proverbs2che.html" target="_blank"><b>Кицаш (Притчи) 2:14</b></a>  Уьш, вониг шаьш дечу хенахь, сакъералуш хуьлу, боьха лелар а цара тӀетадо.
<p><a href="proverbs2che.html" target="_blank"><b>Кицаш (Притчи) 2:15</b></a>  Церан некъаш гома ду, церан лелар дегаза ду. 
<p><a href="proverbs2che.html" target="_blank"><b>Кицаш (Притчи) 2:16</b></a>  Кхетамо хьо нахаца лелачу зудчух ларвийр ву. Иза, оьздангалла йоцуш а лелаш, шен мерзачу дешнашца хьо леван гӀерта.
<p><a href="proverbs2che.html" target="_blank"><b>Кицаш (Притчи) 2:17</b></a>  Къона йолчу хенахь ша маре яхана волу стаг а витина, Далла хьалха ша тӀелаьцнарг кхочуш а ца деш, лелаш ю иза.
<p><a href="proverbs2che.html" target="_blank"><b>Кицаш (Притчи) 2:18</b></a>  Цуьнан цӀа стаг Ӏожалле вуьгуш ду, цуьнан некъаша беллачу нахана тӀе кхачаво.
<p><a href="proverbs2che.html" target="_blank"><b>Кицаш (Притчи) 2:19</b></a>  Иза йолчу чуваьлларг юха а ца воьрзу, иза кхечу дахаран новкъа а ца волу.
<p><a href="proverbs2che.html" target="_blank"><b>Кицаш (Притчи) 2:20</b></a>  Цундела дикачу нехан новкъахула а лела, бакъахьа лелачеран некъаш а лаха,
<p><a href="proverbs2che.html" target="_blank"><b>Кицаш (Притчи) 2:21</b></a>  хӀунда аьлча догцӀена берш лаьтта тӀехь бехар бу, кхачаме берш цу тӀехь буьсур бу,
<p><a href="proverbs2che.html" target="_blank"><b>Кицаш (Притчи) 2:22</b></a>  амма Ӏеса нах лаьтта тӀера дӀахадор бу, Далла тешаме боцурш орамашца цу тӀера дӀабохур бу.
<p><a href="proverbs3che.html" target="_blank"><b>Кицаш (Притчи) 3:1</b></a>  Сан кӀант! Сан хьехам биц ма бе, сан весеташ хьайн даг чохь а латтаде,
<p><a href="proverbs3che.html" target="_blank"><b>Кицаш (Притчи) 3:2</b></a>  хӀунда аьлча цара хьан дахаран денош дахдийр ду, дахарехь хьуна беркат а лур ду.
<p><a href="proverbs3che.html" target="_blank"><b>Кицаш (Притчи) 3:3</b></a>  Безам а, тешаме хилар а хьох цкъа а дӀа ма доьрзийла. Хьайн логах уьш дӀа а хьарчаде, хьайн даг тӀехь уьш дӀа а язде.
<p><a href="proverbs3che.html" target="_blank"><b>Кицаш (Притчи) 3:4</b></a>  ТӀаккха Дела а, нах а реза хир бу хьуна, цара хьо къобал а вийр ву. 
<p><a href="proverbs3che.html" target="_blank"><b>Кицаш (Притчи) 3:5</b></a>  Хьайн доллучу дагца Везачу Элах тешна Ӏаш хила. Хьайн долчу хьекъална тӀетевжаш а ма хила.
<p><a href="proverbs3che.html" target="_blank"><b>Кицаш (Притчи) 3:6</b></a>  Айхьа дӀа мел кхоьхьуш долчу некъаш тӀехь Иза вовза, тӀаккха Цо хьан тачанаш нисдийр ду.
<p><a href="proverbs3che.html" target="_blank"><b>Кицаш (Притчи) 3:7</b></a>  Хьайн хьекъалаллех тешна ма Ӏе, Везачу Эле ларамах вуьзна а хила, зулам дарх лар а ло.
<p><a href="proverbs3che.html" target="_blank"><b>Кицаш (Притчи) 3:8</b></a>  Иштта лелар хьан дегӀана дарбане хир ду, цо хьан даьӀахкашка ницкъ юхабалор бу.
<p><a href="proverbs3che.html" target="_blank"><b>Кицаш (Притчи) 3:9</b></a>  Везачу Элан сий де хьайн долахь мел долчуьнца. Айхьа мел бинчу белхан дуьххьарлерчу ялтица сий де Цуьнан.
<p><a href="proverbs3che.html" target="_blank"><b>Кицаш (Притчи) 3:10</b></a>  ТӀаккха хьан кӀа чохь латтош долу цӀа тӀех дуьзна хир ду, ткъа керла чагӀар пхьегӀийн йистошкахула тӀехъоьхуш хир ду. 
<p><a href="proverbs3che.html" target="_blank"><b>Кицаш (Притчи) 3:11</b></a>  Сан кӀант, Везачу Эло хьо нисвар дӀа ма татта, Цо хьайна дечу таӀзарна аьрзнаш а ма де,
<p><a href="proverbs3che.html" target="_blank"><b>Кицаш (Притчи) 3:12</b></a>  хӀунда аьлча Шена везаш верг нисво Цо, дас шена дукхавезаш волу кӀант нисваре терра.
<p><a href="proverbs3che.html" target="_blank"><b>Кицаш (Притчи) 3:13</b></a>  Декъала ву хьекъалалла карийна волу стаг, кхетаме кхаьчна волу стаг.
<p><a href="proverbs3che.html" target="_blank"><b>Кицаш (Притчи) 3:14</b></a>  ХӀунда аьлча хьекъалалла карадар дети карадарал а деза ду, ткъа цунах дешил а чӀогӀа боккха пайда болу.
<p><a href="proverbs3che.html" target="_blank"><b>Кицаш (Притчи) 3:15</b></a>  Иза жовхӀарел а деза ду, хьуна мел дезачу хӀуманна юкъахь цуьнца дуста хӀума а дац.
<p><a href="proverbs3che.html" target="_blank"><b>Кицаш (Притчи) 3:16</b></a>  Хьекъалаллин аьтту куьйгахь дахаран дуккха а шераш ду, ткъа аьрру куьйгахь — бахам а, сийлалла а ду.
<p><a href="proverbs3che.html" target="_blank"><b>Кицаш (Притчи) 3:17</b></a>  Цуьнан некъаш ирсе некъаш ду, ткъа цуьнан массо а тачанаш машаре ду.
<p><a href="proverbs3che.html" target="_blank"><b>Кицаш (Притчи) 3:18</b></a>  Иза дахаран дитт санна ду цунна тӀекхиа лууш болчарна. Цуьнан дола деш верг декъала хир ву. 
<p><a href="proverbs3che.html" target="_blank"><b>Кицаш (Притчи) 3:19</b></a>  Хьекъалаллица Везачу Эло латта дӀахӀоттийна, ткъа стигалш кхетамца чӀагӀйина Цо. 
<p><a href="proverbs3che.html" target="_blank"><b>Кицаш (Притчи) 3:20</b></a>  Шен хааршца Везачу Эло кӀорга хиш дӀа а хецна, мархашка чӀогӀа догӀа охьа а даийтийтина.  
<p><a href="proverbs3che.html" target="_blank"><b>Кицаш (Притчи) 3:21</b></a>  Сан кӀант! Хьекъалалла а, хӀума къасторан хьуьнар а Ӏалашде. Хьайна уллора уьш гена ма довлийта.
<p><a href="proverbs3che.html" target="_blank"><b>Кицаш (Притчи) 3:22</b></a>  Уьш хьан синна дахар хилла дӀахӀуьттур ду, царах хьан вортанна жовхӀар а хир ду.
<p><a href="proverbs3che.html" target="_blank"><b>Кицаш (Притчи) 3:23</b></a>  ТӀаккха хьайн некъа тӀехула кхерам боцуш дӀагӀур ву хьо, хьан ког а тасалур бац.
<p><a href="proverbs3che.html" target="_blank"><b>Кицаш (Притчи) 3:24</b></a>  Хьо дӀавижча, хьуна кхерам хир бац, ткъа хьуна наб кхетча, иза синтеме а йийр ю ахьа.
<p><a href="proverbs3che.html" target="_blank"><b>Кицаш (Притчи) 3:25</b></a>  Ма кхера цӀеххьана тӀебогӀучу бохамах я Ӏеса нах хӀаллакьхилар хилча,
<p><a href="proverbs3che.html" target="_blank"><b>Кицаш (Притчи) 3:26</b></a>  хӀунда аьлча Веза Эла хир ву хьан гӀортор, Цо хьан ког гурах а ларбийр бу. 
<p><a href="proverbs3che.html" target="_blank"><b>Кицаш (Притчи) 3:27</b></a>  Шайна диканиг дан догӀучарна диканиг ца деш ма виса, иза дан хьайн таро елахь.
<p><a href="proverbs3che.html" target="_blank"><b>Кицаш (Притчи) 3:28</b></a>  Хьайн уллорачуьнга ма ала: «Тахана дӀа а гӀой, юхавола, ас кхана лур ду ахьа дехнарг», нагахь санна цо доьхург хьайгахь делахь.
<p><a href="proverbs3che.html" target="_blank"><b>Кицаш (Притчи) 3:29</b></a>  Хьайна уллорачунна ямартло ма е, хьох тешна иза хьуна уллохь Ӏаш волчу хенахь.
<p><a href="proverbs3che.html" target="_blank"><b>Кицаш (Притчи) 3:30</b></a>  Бахьана доцуш стагаца дов ма даккха, цо хьайна вон ца динехь.
<p><a href="proverbs3che.html" target="_blank"><b>Кицаш (Притчи) 3:31</b></a>  Къизалла лелош волчух ма хьега, цуьнан некъех хьайна цхьа а некъ ма харжа,
<p><a href="proverbs3che.html" target="_blank"><b>Кицаш (Притчи) 3:32</b></a>  хӀунда аьлча мекара стаг дегаза хета Везачу Элана, ткъа Цо хама бо догцӀена болчийн.
<p><a href="proverbs3che.html" target="_blank"><b>Кицаш (Притчи) 3:33</b></a>  Везачу Элан неӀалт ду Ӏесачун цӀенна тӀехь, амма бакъахьа лелачеран цӀа Цо декъалдо.
<p><a href="proverbs3che.html" target="_blank"><b>Кицаш (Притчи) 3:34</b></a>  Кхечу нахах кхаьрдачех Иза а кхаьрда, амма ша кӀезиг хеташ Ӏаш волчунна Шен дика ло Цо.
<p><a href="proverbs3che.html" target="_blank"><b>Кицаш (Притчи) 3:35</b></a>  Шайгахь хьекъалалла долчарна сийлалла кхочу, ткъа сонтачарна — юьхьӀаьржо.
<p><a href="proverbs4che.html" target="_blank"><b>Кицаш (Притчи) 4:1</b></a>  ЛадогӀа, сан кӀентий, шайн дас бечу хьехамашка, церан тидам а бе, кхетамах шаьш дузийтархьама,
<p><a href="proverbs4che.html" target="_blank"><b>Кицаш (Притчи) 4:2</b></a>  хӀунда аьлча аса шуна динарг дика весет ду. Сан хьехамаш терго йоцуш ма биталаш.
<p><a href="proverbs4che.html" target="_blank"><b>Кицаш (Притчи) 4:3</b></a>  Сайн ден кӀант со волчу хенахь, сайн ненан цхьаъ бен воцу, уггар а дукхавезаш волу кӀант со волчу хенахь,
<p><a href="proverbs4che.html" target="_blank"><b>Кицаш (Притчи) 4:4</b></a>  сан дас суна хьоьхура. Цо соьга олура: «Хьан дагахь лаьттийла сан дешнаш, сан весеташка ла а дугӀуш, ваха.
<p><a href="proverbs4che.html" target="_blank"><b>Кицаш (Притчи) 4:5</b></a>  Хьекъалалла а, кхетам а лаха. Ас бохург диц ма де, цунна тӀера а ма вала.
<p><a href="proverbs4che.html" target="_blank"><b>Кицаш (Притчи) 4:6</b></a>  Хьекъалаллина букъ ма берзабе, тӀаккха цо хьо ларвийр ву. Хьекъалалла дезаш а хила, цо Ӏуналла дийр ду хьуна.
<p><a href="proverbs4che.html" target="_blank"><b>Кицаш (Притчи) 4:7</b></a>  Уггар а коьртаниг хьекъалалла ду хьуна. Цундела иза лаха хьажа. ХӀуъа а хьо лаха гӀортахь — хьекъал каро гӀорта.
<p><a href="proverbs4che.html" target="_blank"><b>Кицаш (Притчи) 4:8</b></a>  Хьекъалаллин лаккхара мах хадо хьажа, цо лакхавоккхур ву хьо. Хьо цуьнца хилахь, цо хьан сий хьалаойур ду.
<p><a href="proverbs4che.html" target="_blank"><b>Кицаш (Притчи) 4:9</b></a>  Цо хьан коьрта тӀе исбаьхьа кочар туьллур ду, хьуна сийлаллин таж дӀакховдор ду». 
<p><a href="proverbs4che.html" target="_blank"><b>Кицаш (Притчи) 4:10</b></a>  ЛадогӀа соьга, сан кӀант, дӀалаца ас бохург, тӀаккха хьан дахаран шераш дуккха а хир ду.
<p><a href="proverbs4che.html" target="_blank"><b>Кицаш (Притчи) 4:11</b></a>  Ас хьуна хьекъалаллин некъ гойту, нийсачу новкъахула дӀа а вуьгу хьо.
<p><a href="proverbs4che.html" target="_blank"><b>Кицаш (Притчи) 4:12</b></a>  ХӀокху новкъахула дӀагӀо, хьуна новкъарло йийр яц. Хьо водуш велахь, хьан ког а тасалур бац.
<p><a href="proverbs4che.html" target="_blank"><b>Кицаш (Притчи) 4:13</b></a>  Хьайна дина хьехарш дагахь латтаде, уьш дӀа а ма таса — цаьрца ду хьан дахар.
<p><a href="proverbs4che.html" target="_blank"><b>Кицаш (Притчи) 4:14</b></a>  Ӏесачу нехан некъа тӀе а ма вала, вочу нехан леларх дӀа а ма тарло.
<p><a href="proverbs4che.html" target="_blank"><b>Кицаш (Притчи) 4:15</b></a>  Бита и некъ, цунна тӀехь ма лела. Цунна юьстах а валий, уллохула тӀехвала.
<p><a href="proverbs4che.html" target="_blank"><b>Кицаш (Притчи) 4:16</b></a>  Вочу нахана наб кхетар яц, шаьш зуламе дерг даллалц. Церан наб йовр ю, цара цхьаъ вожаваллалц.
<p><a href="proverbs4che.html" target="_blank"><b>Кицаш (Притчи) 4:17</b></a>  Цара Ӏесаллин кхача а боу, къизаллин чагӀар а молу. 
<p><a href="proverbs4che.html" target="_blank"><b>Кицаш (Притчи) 4:18</b></a>  Хьаналчу нехан некъ сахилар санна бу. Дийнан серло мел лаьтта, тӀеттӀа серлаболу и некъ.
<p><a href="proverbs4che.html" target="_blank"><b>Кицаш (Притчи) 4:19</b></a>  Ӏесачу нехан некъ Ӏаьржа бода санна бу, шайн ког стенах тасабелла а ца хаьа царна. 
<p><a href="proverbs4che.html" target="_blank"><b>Кицаш (Притчи) 4:20</b></a>  Сан кӀант, ас бохучун тидам бе, сан дешнашка дикка ладогӀа.
<p><a href="proverbs4che.html" target="_blank"><b>Кицаш (Притчи) 4:21</b></a>  Хьайн бӀаьргашна хьалхара уьш дӀа ма довлийта, амма хьайн даг чохь латтаде уьш,
<p><a href="proverbs4che.html" target="_blank"><b>Кицаш (Притчи) 4:22</b></a>  хӀунда аьлча дахар уьш карийначун хир ду, цуьнан дегӀ могуш а хир ду.
<p><a href="proverbs4che.html" target="_blank"><b>Кицаш (Притчи) 4:23</b></a>  Уггар а коьртаниг — хьайн дог лардар ду, хӀунда аьлча цу чохь хьан дахаран шовда ду.
<p><a href="proverbs4che.html" target="_blank"><b>Кицаш (Притчи) 4:24</b></a>  Хьайн баганца мекарниг ма дийца, хьайн матте харцдерг ма алийта.
<p><a href="proverbs4che.html" target="_blank"><b>Кицаш (Притчи) 4:25</b></a>  Хьан бӀаьргаш нийсса хьалха дӀахьоьжуш хуьлийла, цӀоцкъамаш а нийсса хьалха дӀахьажийна хуьлийла.
<p><a href="proverbs4che.html" target="_blank"><b>Кицаш (Притчи) 4:26</b></a>  Хьайн когашна хьалхара тача шарде, тӀаккха дерриг а хьан некъаш чӀогӀа хир ду.
<p><a href="proverbs4che.html" target="_blank"><b>Кицаш (Притчи) 4:27</b></a>  Я аьтту агӀор а, я аьрру агӀор а дӀа ма верза, массо а хенахь зулам дарх а ларло.
<p><a href="proverbs5che.html" target="_blank"><b>Кицаш (Притчи) 5:1</b></a>  Сан кӀант! Тергал де сан хьекъале дешнаш, дикка ладогӀа сан кхетаме.
<p><a href="proverbs5che.html" target="_blank"><b>Кицаш (Притчи) 5:2</b></a>  ТӀаккха оьзда муха лела веза хааро хьо ларвийр ву, ткъа хьан балдаша хьекъалалла Ӏалашдийр ду.
<p><a href="proverbs5che.html" target="_blank"><b>Кицаш (Притчи) 5:3</b></a>  Нахаца лелаш йолчу зудчун багара долу дешнаш мазал мерза а хуьлу, цо бохуш дерг даьттанал кӀеда а хуьлу,
<p><a href="proverbs5che.html" target="_blank"><b>Кицаш (Притчи) 5:4</b></a>  амма тӀаьххьара а иштта йолу зуда, сагал-буц санна, къаьхьа хуьлу, шинна а агӀор ирдинчу туьрал а ира хуьлу.
<p><a href="proverbs5che.html" target="_blank"><b>Кицаш (Притчи) 5:5</b></a>  Иза Ӏожаллин новкъахула йоьду, цуьнан гӀулчаш эхарта кхочу.
<p><a href="proverbs5che.html" target="_blank"><b>Кицаш (Притчи) 5:6</b></a>  Дахаран некъах лаьцна ойла ца йо цо, шен некъ гамбелла хилар даре ца до. 
<p><a href="proverbs5che.html" target="_blank"><b>Кицаш (Притчи) 5:7</b></a>  Ткъа хӀинца, сан кӀант, соьга ла а догӀа, ас бохучунна тӀера а ма вала.
<p><a href="proverbs5che.html" target="_blank"><b>Кицаш (Притчи) 5:8</b></a>  Цу зудчунна генавала, цуьнан хӀусаман неӀарна улло а ма гӀорта,
<p><a href="proverbs5che.html" target="_blank"><b>Кицаш (Притчи) 5:9</b></a>  хьайн доьналла кхечарна ца кхачийтархьама а, хьайн дахаран шераш къизачеран кара ца дахийтархьама а.
<p><a href="proverbs5che.html" target="_blank"><b>Кицаш (Притчи) 5:10</b></a>  Хьан бахам кхечарна кхочур бу, ахьа мел гулдинарг хийрачу нехан кара а гӀур ду.
<p><a href="proverbs5che.html" target="_blank"><b>Кицаш (Притчи) 5:11</b></a>  Хьан дахаран чаккхенгахь ахьа узарш дийр ду — хьайн дегӀа чуьра гӀора дӀадаьллачул тӀаьхьа.
<p><a href="proverbs5che.html" target="_blank"><b>Кицаш (Притчи) 5:12</b></a>  ТӀаккха ахьа эр ду: «ТаӀзар суна ма ца дезара! Со нисварх сан дог ма долура!
<p><a href="proverbs5che.html" target="_blank"><b>Кицаш (Притчи) 5:13</b></a>  Суна ца лаьара сайн хьехархойн аз хаза, цара бохучуьнга аса ла а ца дугӀура.
<p><a href="proverbs5che.html" target="_blank"><b>Кицаш (Притчи) 5:14</b></a>  Цхьана маьӀӀаргона сан дахар кхоччуш дакъазадолура берриг а гуламна хьалха!» 
<p><a href="proverbs5che.html" target="_blank"><b>Кицаш (Притчи) 5:15</b></a>  Хьайн гӀу чуьра мала хи — хьайн хьостана чуьра арадолуш долу хи.
<p><a href="proverbs5che.html" target="_blank"><b>Кицаш (Притчи) 5:16</b></a>  Хьан хьостанийн хи урамнекъашкахула дӀасадаржа деза те? Хьан хиш майданашкахула дӀасадаржа деза те?
<p><a href="proverbs5che.html" target="_blank"><b>Кицаш (Притчи) 5:17</b></a>  И хи хьайн долахь хилийта, кхечун долахь а ца хуьлуьйтуш.
<p><a href="proverbs5che.html" target="_blank"><b>Кицаш (Притчи) 5:18</b></a>  Декъала хуьлийла хьан хин хьоста. Хьо жима волчу хенахь айхьа ялийначу зудчуьнца зовкх хьоьгийла ахьа.
<p><a href="proverbs5che.html" target="_blank"><b>Кицаш (Притчи) 5:19</b></a>  Иза, лу санна, исбаьхьа ю, сай санна, хаза а ю. Цуьнан накхоша Ӏабавойла хьо муьлххачу а хенахь, цуьнан безамо дӀалаьцна хуьлийла хьо даим.
<p><a href="proverbs5che.html" target="_blank"><b>Кицаш (Притчи) 5:20</b></a>  Сан кӀант, кхечун зудчо дӀалаьцна хӀунда хир вара хьо? Нехан зудчун накхош ахь хӀунда марадухкур дара?
<p><a href="proverbs5che.html" target="_blank"><b>Кицаш (Притчи) 5:21</b></a>  Везачу Элан бӀаьргашна хьалха лаьтташ ду стеган некъаш, адамо мел бо некъ толлу Цо.
<p><a href="proverbs5che.html" target="_blank"><b>Кицаш (Притчи) 5:22</b></a>  Ӏеса стаг шен къинойн гуро дӀалоцу, цара иза, буржалш тоьхча санна, латтаво.
<p><a href="proverbs5che.html" target="_blank"><b>Кицаш (Притчи) 5:23</b></a>  Цо хьехам тӀе ца эцарна, иза лийр ву. Шен сонталла йоккха хиларна, иза тиларчу гӀур ву.
<p><a href="proverbs6che.html" target="_blank"><b>Кицаш (Притчи) 6:1</b></a>  Сан кӀант! Нагахь санна ахьа кхечу стагах жоп деллехь, нагахь санна куьг Ӏовдарца ахь цунах дош деллехь,
<p><a href="proverbs6che.html" target="_blank"><b>Кицаш (Притчи) 6:2</b></a>  ахьа хьайн дешнех хьайна гур боьгӀнехь, ахьа-айхьа аьллачо хьо дӀалаьцнехь,
<p><a href="proverbs6che.html" target="_blank"><b>Кицаш (Притчи) 6:3</b></a>  хьо мукъавалархьама хӀара де, сан кӀант, хьайн уллорачун кара хьо вахана дела. Ваха а гӀой, хьо юьхьӀаьржачу хӀотта, айхьа дош делла волчу стаге дехар де, хьо цу дашах мукъаваккха алий.
<p><a href="proverbs6che.html" target="_blank"><b>Кицаш (Притчи) 6:4</b></a>  Хьайн бӀаьргашка наб а ма яйта, цаьрга са а ма даӀийта.
<p><a href="proverbs6che.html" target="_blank"><b>Кицаш (Притчи) 6:5</b></a>  Цу гурах мукъа а валий, таллархочух сай санна, дӀакъахка. РечӀанна чуьра мукъадолу олхазар санна, кӀелхьарвала. 
<p><a href="proverbs6che.html" target="_blank"><b>Кицаш (Притчи) 6:6</b></a>  Зингат долчу гӀо, малонча, цо деш долчуьнга а хьажий, хьекъалалла долуш хила.
<p><a href="proverbs6che.html" target="_blank"><b>Кицаш (Притчи) 6:7</b></a>  Цуьнан я хьаькам а вац, я хьалхаваьлла лелаш верг а вац, я олахо а вац,
<p><a href="proverbs6che.html" target="_blank"><b>Кицаш (Притчи) 6:8</b></a>  амма аьхка цо шена рицкъа Ӏалашдо, ялта чудерзочу хенахь цо шена кхача гулбо.
<p><a href="proverbs6che.html" target="_blank"><b>Кицаш (Притчи) 6:9</b></a>  Мел Ӏуьллур ву хьо, малонча, вижина? Маца вер ву хьо наб йина?
<p><a href="proverbs6che.html" target="_blank"><b>Кицаш (Притчи) 6:10</b></a>  «Жимма вижина Ӏуьллур ву со, — боху малончо, — жимма садоӀуш Ӏийр ву, жимма, куьйгаш тӀекӀел а дехкина, Ӏуьллур ву».
<p><a href="proverbs6che.html" target="_blank"><b>Кицаш (Притчи) 6:11</b></a>  Амма, къу санна, хьо волчу еана схьакхочур ю къелла. Хьан эшар, талорхо санна, деана тӀекхочур ду хьуна. 
<p><a href="proverbs6che.html" target="_blank"><b>Кицаш (Притчи) 6:12</b></a>  Мекара хӀилланча волу стаг, харцдерг а дуьйцуш, вон бага а лееш, лела.
<p><a href="proverbs6che.html" target="_blank"><b>Кицаш (Притчи) 6:13</b></a>  Цо бӀаьргаш а теӀабо, хичаш а йо, куьйган эшарехь къамел а до, нах лебан гӀерташ.
<p><a href="proverbs6che.html" target="_blank"><b>Кицаш (Притчи) 6:14</b></a>  Цуьнан даг чохь ямартло ю. Иза массо а хенахь вон ойланаш еш хуьлу, нехан барт а бохош.
<p><a href="proverbs6che.html" target="_blank"><b>Кицаш (Притчи) 6:15</b></a>  Амма цӀеххьана цунна тӀе бохам кхочур бу. Цу сохьта, дарба а хир доцуш, чӀогӀа кӀелвуьсур ву иза. 
<p><a href="proverbs6che.html" target="_blank"><b>Кицаш (Притчи) 6:16</b></a>  Везачу Элана ца дезаш ялх хӀума ду, аьлча а, ворхӀ ду Цунна дегаза хетарг: 
<p><a href="proverbs6che.html" target="_blank"><b>Кицаш (Притчи) 6:17</b></a>  кура бӀаьргаш а, харцдерг дуьйцу мотт а, бехк боцучун цӀий Ӏенош долу куьйгаш а, 
<p><a href="proverbs6che.html" target="_blank"><b>Кицаш (Притчи) 6:18</b></a>  шена чохь вон дагалецамаш болу дог а, вочу хӀуманна тӀебовда кийча болу когаш а, 
<p><a href="proverbs6che.html" target="_blank"><b>Кицаш (Притчи) 6:19</b></a>  кхел ечу хенахь аьшпаш буьттуш волу харцтеш а, вежаршна юкъахь дов латтош волу стаг а.  
<p><a href="proverbs6che.html" target="_blank"><b>Кицаш (Притчи) 6:20</b></a>  Сан кӀант! Хьайн ден весеташ ларде, ненан хьехамаш дӀа а ма татта.
<p><a href="proverbs6che.html" target="_blank"><b>Кицаш (Притчи) 6:21</b></a>  Уьш даим хьайн дагах дӀа а дехка, хьайн коча дӀа а хьарчаде.
<p><a href="proverbs6che.html" target="_blank"><b>Кицаш (Притчи) 6:22</b></a>  Хьо новкъа ваьлча, цара хьуна тӀехь куьйгалла дийр ду. Хьо дӀавижча, цара хьо ларвийр ву. Хьо самаваьлча, уьш хьох дагабевр бу.
<p><a href="proverbs6che.html" target="_blank"><b>Кицаш (Притчи) 6:23</b></a>  Хьан ден-ненан весеташ — хьуна некъ гойтуш йолу серло ю. ТӀехтохаман нисваро дахаран новкъа воккху хьо.
<p><a href="proverbs6che.html" target="_blank"><b>Кицаш (Притчи) 6:24</b></a>  Церан хьехамаша хьо, нахаца лелаш йолу зуда йолчу воьдуш, сацаво, шен майра а витина, лелаш йолчу зудчун хазачу хабарех лар а во.
<p><a href="proverbs6che.html" target="_blank"><b>Кицаш (Притчи) 6:25</b></a>  Цуьнан хазалле хьайн дог ле ма дайта, цуьнан бӀаьргашка хьо йийсаре а ма вигийта,
<p><a href="proverbs6che.html" target="_blank"><b>Кицаш (Притчи) 6:26</b></a>  хӀунда аьлча кхахьпанан мах баьпкан юьхканчул бен бац, амма нехан долахь йолу зуда бахьана долуш хьо хьайн дахарх а вала тарло. 
<p><a href="proverbs6che.html" target="_blank"><b>Кицаш (Притчи) 6:27</b></a>  Цхьаьнгге а шен четахь догуш долу хаьштиг латталур дуй, шена тӀера коч а ца ягош?
<p><a href="proverbs6che.html" target="_blank"><b>Кицаш (Притчи) 6:28</b></a>  Цхьа а стаг догуш долчу кӀегашна тӀехула лелалур вуй, шен когаш а ца багош?
<p><a href="proverbs6che.html" target="_blank"><b>Кицаш (Притчи) 6:29</b></a>  Изза хир ду кхечун зуда йолчу оьхучунна а: цунах дӀа ца къаьхкинарг таӀзар ца хуьлуш вуьсур вац.
<p><a href="proverbs6che.html" target="_blank"><b>Кицаш (Притчи) 6:30</b></a>  Къуьне цабезам ца кхоллало, цо, меца хиларна шен гай дузорхьама, хӀума лачкъийча.
<p><a href="proverbs6che.html" target="_blank"><b>Кицаш (Притчи) 6:31</b></a>  Амма схьалаьцначул тӀаьхьа, цо ворхӀазза дукха юхадала деза, шен цӀийнан берриг а бахам дӀабала цуьнан дезахь а.
<p><a href="proverbs6che.html" target="_blank"><b>Кицаш (Притчи) 6:32</b></a>  Шен йоцучу зудчуьнца лелачун кийрахь дог дац, цу тайпана лелаш волчо шен са а хӀаллакдо.
<p><a href="proverbs6che.html" target="_blank"><b>Кицаш (Притчи) 6:33</b></a>  Еттар а, юьхьӀаьржачу хӀоттар а кхочур ду цуьнга, цуьнан эхь цкъа а дӀадайина хир дац.
<p><a href="proverbs6che.html" target="_blank"><b>Кицаш (Притчи) 6:34</b></a>  Нахаца лелаш йолчу зудчун майра дарлур ву, бекхам бечу дийнахь цо шен мостагӀчух къинхетам бийр бац.
<p><a href="proverbs6che.html" target="_blank"><b>Кицаш (Притчи) 6:35</b></a>  Цхьа а гӀуда цо дӀаоьцур дац. Шена ло совгӀат мел доккха делахь а, иза товр дац цунна.
<p><a href="proverbs7che.html" target="_blank"><b>Кицаш (Притчи) 7:1</b></a>  Сан кӀант! Сан дешнаш ларде, сан весеташ дагахь латтаде.
<p><a href="proverbs7che.html" target="_blank"><b>Кицаш (Притчи) 7:2</b></a>  Сан весеташ ларде, тӀаккха хьо вехар ву. Сан хьехамаш, йоӀбӀаьрг санна беза а хеташ, Ӏалашбе.
<p><a href="proverbs7che.html" target="_blank"><b>Кицаш (Притчи) 7:3</b></a>  Хьайн куьйган пӀелгех дӀадехка уьш, даг тӀехь дӀа а язде уьш.
<p><a href="proverbs7che.html" target="_blank"><b>Кицаш (Притчи) 7:4</b></a>  Хьекъалалле ала: «Хьо сан йиша ю!» Цундела кхетам а хьайн гергара бу ала.
<p><a href="proverbs7che.html" target="_blank"><b>Кицаш (Притчи) 7:5</b></a>  Цара ларвийр ву хьо хьайн йоцучу зудчух — эсалчу къамелашца левеш йолчу тилаеллачу зудчух. 
<p><a href="proverbs7che.html" target="_blank"><b>Кицаш (Притчи) 7:6</b></a>  Цхьана дийнахь со сайн цӀийнан корехула арахьоьжуш вара.
<p><a href="proverbs7che.html" target="_blank"><b>Кицаш (Притчи) 7:7</b></a>  Боданечу нахана юкъахь, кегийчу нахана юкъахь, хьекъал доцуш волу цхьа жима стаг гира суна.
<p><a href="proverbs7che.html" target="_blank"><b>Кицаш (Притчи) 7:8</b></a>  Иза, некъахула а вогӀуш, нахаца лелаш йолчу зудчун ураман маьӀигна улло а кхаьчна, цуьнан цӀенна тӀебоьду некъ боккхуш вара.
<p><a href="proverbs7che.html" target="_blank"><b>Кицаш (Притчи) 7:9</b></a>  Малх дӀа а буьзна, суьйре тӀееанера, бода булуш бара.
<p><a href="proverbs7che.html" target="_blank"><b>Кицаш (Притчи) 7:10</b></a>  Цу хенахь цунна дуьхьалйогӀуш яра и зуда. Цунна тӀехь кхахьпанан духар дара, иштта цуьнан къайлаха Ӏалашонаш а яра.
<p><a href="proverbs7che.html" target="_blank"><b>Кицаш (Притчи) 7:11</b></a>  (Иза чӀогӀа аз долуш а, аьрха а ю, иштта ша хиларна шен цӀахь соцуш а яц.
<p><a href="proverbs7che.html" target="_blank"><b>Кицаш (Притчи) 7:12</b></a>  Иза урамнекъашкахула а, майданашкахула а яьлла лелаш ю, некъийн хӀорра маьӀиг йолчуьра кӀело а еш.)
<p><a href="proverbs7che.html" target="_blank"><b>Кицаш (Притчи) 7:13</b></a>  И жима стаг катоьхна схьа а лаьцна, цунна оба а яьккхина, нисса цуьнан бӀаьргаш чу а хьоьжуш, цо элира:
<p><a href="proverbs7che.html" target="_blank"><b>Кицаш (Притчи) 7:14</b></a>  «Ас тахана бертан сагӀа даьккхина, сайна тӀедиллинарг кхочуш а деш. Со йолчохь оцу сагӀанах долу жижиг ду,
<p><a href="proverbs7che.html" target="_blank"><b>Кицаш (Притчи) 7:15</b></a>  цундела со хьуна дуьхьал араяьлла. Хьо лоьхуш лелара со, ткъа хӀинца схьакарий суна хьо.
<p><a href="proverbs7che.html" target="_blank"><b>Кицаш (Притчи) 7:16</b></a>  Ас сайн метта тӀе исхарш тесна. Мисар-махкара деана тайп-тайпанчу басахь долу кӀадеш ду уьш.
<p><a href="proverbs7che.html" target="_blank"><b>Кицаш (Притчи) 7:17</b></a>  Аса сайн метта тӀе духӀиш а, сарап а, кхечу тайпана хаза хьожа йогӀу хӀуманаш а тоьхна.
<p><a href="proverbs7che.html" target="_blank"><b>Кицаш (Притчи) 7:18</b></a>  Вало, Ӏаббалц безаман кад муьйлур бу вайшимма! Вовшех марзо а оьцуш, сахиллалц Ӏийр ду вайшиъ,
<p><a href="proverbs7che.html" target="_blank"><b>Кицаш (Притчи) 7:19</b></a>  хӀунда аьлча сан майра цӀахь вац: иза беха некъ бан араваьлла.
<p><a href="proverbs7che.html" target="_blank"><b>Кицаш (Притчи) 7:20</b></a>  Цо шеца ахча чохь долу бохча схьаэцна, цундела иза бутт буьзча бен цӀа вогӀур вац».
<p><a href="proverbs7che.html" target="_blank"><b>Кицаш (Притчи) 7:21</b></a>  Къарвечу дешнашца и жима стаг къарвира цу зудчо. Шен эсалчу къамелца иза цуьнга Ӏеха а велира.
<p><a href="proverbs7che.html" target="_blank"><b>Кицаш (Притчи) 7:22</b></a>  Иза цу зудчунна тӀаьхьахӀоьттина вахара, урс хьакха дӀабуьгуш болу сту ма-баххара, гур чу воьду сонтаниг санна,
<p><a href="proverbs7che.html" target="_blank"><b>Кицаш (Притчи) 7:23</b></a>  шен доӀахах суй санна кхуссу пха чекхбаллалц. Иза вара речӀанна тӀедоьдуш долу олхазар санна — иза ца кхетара шен дахар Ӏожаллин кхерамехь хиларх. 
<p><a href="proverbs7che.html" target="_blank"><b>Кицаш (Притчи) 7:24</b></a>  Ткъа хӀинца, сан кӀентий, соьга ла а догӀа, аса бохучун тидам а бе.
<p><a href="proverbs7che.html" target="_blank"><b>Кицаш (Притчи) 7:25</b></a>  Ишттачу зудчун некъаш тӀе ма дерзийта шайн дегнаш, цуьнан некъаш тӀехь тиладелла ма лела.
<p><a href="proverbs7che.html" target="_blank"><b>Кицаш (Притчи) 7:26</b></a>  Дуккха а нах цо эгийтина, цо хӀаллакбинарш барам боцуш бу.
<p><a href="proverbs7che.html" target="_blank"><b>Кицаш (Притчи) 7:27</b></a>  Цуьнан цӀа — эхарте кхачаво некъ бу. Оцу некъо Ӏожаллин меттиге дӀавуьгу.
<p><a href="proverbs8che.html" target="_blank"><b>Кицаш (Притчи) 8:1</b></a>  Хьекъалалла-м дац те и кхойкхург? Кхетам-м бац те, шен аз ойуш, кхойкхуш берг? 
<p><a href="proverbs8che.html" target="_blank"><b>Кицаш (Притчи) 8:2</b></a>  Иза лакхенашкахь дӀахӀутту, некъаш тӀехь, некъаш вовшахкхетачу меттехь. 
<p><a href="proverbs8che.html" target="_blank"><b>Кицаш (Притчи) 8:3</b></a>  Цо гӀалин кевнна уллохь кхойкху, неӀарна чуволучу меттехь: 
<p><a href="proverbs8che.html" target="_blank"><b>Кицаш (Притчи) 8:4</b></a>  «Шуьга кхойкху ас, дуьненан адамаш, массо а нахе кхойкхуш ду сан аз! 
<p><a href="proverbs8che.html" target="_blank"><b>Кицаш (Притчи) 8:5</b></a>  Хьекъал долуш хила Ӏама, бодане дерш. Кхетам болуш хила Ӏама, сонта берш. 
<p><a href="proverbs8che.html" target="_blank"><b>Кицаш (Притчи) 8:6</b></a>  ЛадогӀа, хӀунда аьлча ас ала кечдинарг коьртаниг ду, сан багахула арадовлу дешнаш — цӀеначу дагара ду. 
<p><a href="proverbs8che.html" target="_blank"><b>Кицаш (Притчи) 8:7</b></a>  Сан матто дӀаолуш дерг нийса дерг ду, ткъа харцдерг алар баганна юьхьӀаьржо ю. 
<p><a href="proverbs8che.html" target="_blank"><b>Кицаш (Притчи) 8:8</b></a>  Сан багахула арадолу массо а дош бакъ ду, цаьрца я ямартло а, я хӀилла а дац. 
<p><a href="proverbs8che.html" target="_blank"><b>Кицаш (Притчи) 8:9</b></a>  Кхетам берг цу дешнех дика кхета, иштта хаарш гулдинчунна а уьш нийса хета. 
<p><a href="proverbs8che.html" target="_blank"><b>Кицаш (Притчи) 8:10</b></a>  ДӀаэца сан хьехамаш детин метта, хаарш харжа цӀеначу дешин метта, 
<p><a href="proverbs8che.html" target="_blank"><b>Кицаш (Притчи) 8:11</b></a>  хӀунда аьлча хьекъалалла жовхӀарел а гӀолехь ду шуна, лууш долу цхьа а хӀума цуьнца дусталур дац шуна. 
<p><a href="proverbs8che.html" target="_blank"><b>Кицаш (Притчи) 8:12</b></a>  Соьгахь, хьекъалаллехь, хьекъал ду шуна, ткъа хаар а, къастор а карадо суна. 
<p><a href="proverbs8che.html" target="_blank"><b>Кицаш (Притчи) 8:13</b></a>  Везачу Эле ларамах вуьзна хилар — вониг цадезар ду. Суна иштта куралла а, ша лакхара хетар а ца деза, иштта вон некъаш а, харцдерг дуьйцуш йолу баганаш а ца еза суна. 
<p><a href="proverbs8che.html" target="_blank"><b>Кицаш (Притчи) 8:14</b></a>  Соьгахь хьехарш а, нийса долу хьекъал а ду. Сан хӀума къасто кхетам а бу, соьгахь ницкъ а бу. 
<p><a href="proverbs8che.html" target="_blank"><b>Кицаш (Притчи) 8:15</b></a>  Сан гӀоьнца паччахьаша шайн паччахьалла до, соьгахула куьйгалхоша нийсадерг билгалдоккху. 
<p><a href="proverbs8che.html" target="_blank"><b>Кицаш (Притчи) 8:16</b></a>  Сан гӀоьнца куьйгалла до элаша а, тхьамданаша а, иштта нийса кхел ечу массо а кхелахоша а. 
<p><a href="proverbs8che.html" target="_blank"><b>Кицаш (Притчи) 8:17</b></a>  Со дезарш суна а беза, со лохуш болчарна со карор а ду. 
<p><a href="proverbs8che.html" target="_blank"><b>Кицаш (Притчи) 8:18</b></a>  Соьгахь бу бахам а, сийлалла а, телхар йоцу хазна а, нийсо а. 
<p><a href="proverbs8che.html" target="_blank"><b>Кицаш (Притчи) 8:19</b></a>  Сан совгӀат уггар а цӀеначу дешил а деза ду, сох болу пайда цӀеначу детил а дукха бу. 
<p><a href="proverbs8che.html" target="_blank"><b>Кицаш (Притчи) 8:20</b></a>  Со нийсонан некъаш тӀехула лела, аса бакъдолчун тачанаш лоху. 
<p><a href="proverbs8che.html" target="_blank"><b>Кицаш (Притчи) 8:21</b></a>  Со дезачарна ас хьал ло, церан хӀусамаш ас хазнех хьалаюзу. 
<p><a href="proverbs8che.html" target="_blank"><b>Кицаш (Притчи) 8:22</b></a>  Юьхьанца, Ша дерриг а кхуллучу хенахь, Везачу Эло со, хьекъалалла, уггар а хьалха кхоьллина. 
<p><a href="proverbs8che.html" target="_blank"><b>Кицаш (Притчи) 8:23</b></a>  Со дӀахӀоттийнера азалехь дуьйна, юьхьанца, дуьне а кхоллале. 
<p><a href="proverbs8che.html" target="_blank"><b>Кицаш (Притчи) 8:24</b></a>  Со дуьнен чу даьллера, даккхий хӀордаш а хилале, иштта хи тӀехъоьху хьостанаш а хилале. 
<p><a href="proverbs8che.html" target="_blank"><b>Кицаш (Притчи) 8:25</b></a>  Со дуьнен чу даьлла, лаьмнаш а, гунаш а шайн-шайн меттигашка дӀахӀиттадале, 
<p><a href="proverbs8che.html" target="_blank"><b>Кицаш (Притчи) 8:26</b></a>  латта а, цуьнан аренаш а, ур-атталла лаьттан буьртигаш а Цо кхоллале. 
<p><a href="proverbs8che.html" target="_blank"><b>Кицаш (Притчи) 8:27</b></a>  Цо стигал шен метта дӀахӀотточу хенахь, со цигахь дара, Цо анайистана горга сиз а хьаькхна, боккха хӀорд кхуллучу хенахь а, 
<p><a href="proverbs8che.html" target="_blank"><b>Кицаш (Притчи) 8:28</b></a>  иштта мархаш лакхенгахь кхуллучу хенахь а, хӀорд чубутту хьостанаш шординчу хенахь а, со цигахь дара. 
<p><a href="proverbs8che.html" target="_blank"><b>Кицаш (Притчи) 8:29</b></a>  Ша омра динччул бен хьала а ца бузуш, Цо хӀордана шен йистош лучу хенахь а, лаьттан бух дӀахӀоттийначу хенахь а, со цигахь дара. 
<p><a href="proverbs8che.html" target="_blank"><b>Кицаш (Притчи) 8:30</b></a>  Со Цунна уллохь дара, говза пхьар санна. Веза Эла сох воккхавеш вара хӀора дийнахь, массо а хенахь сакъоьрура аса Цунна уллохь. 
<p><a href="proverbs8che.html" target="_blank"><b>Кицаш (Притчи) 8:31</b></a>  Цо кхоьллинчу дуьненах доккхадеш дара со, иштта Цо кхоьллина адамаш бахьана долуш а со доккхадеш дара. 
<p><a href="proverbs8che.html" target="_blank"><b>Кицаш (Притчи) 8:32</b></a>  Иштта, сан кӀентий, ладогӀа соьга. Декъала хир бу ас хьехначу некъашкахула леларш! 
<p><a href="proverbs8che.html" target="_blank"><b>Кицаш (Притчи) 8:33</b></a>  ЛадогӀа хӀокху хьехамашка, хила хьекъале, цунна уллора дӀа а ма довла. 
<p><a href="proverbs8che.html" target="_blank"><b>Кицаш (Притчи) 8:34</b></a>  Декъала ву соьга ладугӀуш верг, сема а волуш, хӀора дийнахь сан кевнехь а, сан неӀарна а уллохь ха деш лаьтташ верг. 
<p><a href="proverbs8che.html" target="_blank"><b>Кицаш (Притчи) 8:35</b></a>  Со мел карийначунна дахар карийна, Везачу Элера дика а хир ду цунна. 
<p><a href="proverbs8che.html" target="_blank"><b>Кицаш (Притчи) 8:36</b></a>  Соьга схьа ца кхаьчнарг шен синна бохам боккхуш ву. Хьекъалалла ца дезаш верг Ӏожалла езаш ву».
<p><a href="proverbs9che.html" target="_blank"><b>Кицаш (Притчи) 9:1</b></a>  Хьекъалалло, шена цӀа а дина, ворхӀ бӀогӀам а хьаькхна, уьш дӀахӀиттийра.
<p><a href="proverbs9che.html" target="_blank"><b>Кицаш (Притчи) 9:2</b></a>  Дийнатна урс а хьаькхна, чагӀар а доьттина, цо пхьор охьахӀоттийра.
<p><a href="proverbs9che.html" target="_blank"><b>Кицаш (Притчи) 9:3</b></a>  ГӀалин уггар лекхачу меттера мохь туххуш дӀаалийта шен ялхой бахийтира цо:
<p><a href="proverbs9che.html" target="_blank"><b>Кицаш (Притчи) 9:4</b></a>  «Бодане верг кхуза схьавола!» Хьекъалх эшна болчаьрга а боху цо:
<p><a href="proverbs9che.html" target="_blank"><b>Кицаш (Притчи) 9:5</b></a>  «Схьадуьйла, даа сан бепиг, мала ас даьккхина долу чагӀар.
<p><a href="proverbs9che.html" target="_blank"><b>Кицаш (Притчи) 9:6</b></a>  Дита шайн бодане лелар, тӀаккха шу дехар ду. Кхетамечу новкъахула лела дуьйлало». 
<p><a href="proverbs9che.html" target="_blank"><b>Кицаш (Притчи) 9:7</b></a>  Кхаьрдаш верг нисван гӀертахь, цо хьуна кхиссарш йийр ю. Ӏесачу стагана тӀехтохам бахь, цо хьо нахала воккхур ву.
<p><a href="proverbs9che.html" target="_blank"><b>Кицаш (Притчи) 9:8</b></a>  Цундела нахах кхаьрдаш волчух бехк ма баккха — цуьнан хьоьга цабезам кхоллалур бу. Амма ахьа хьекъал дерг нисвахь, цуьнан хьоьца ларам хир бу.
<p><a href="proverbs9che.html" target="_blank"><b>Кицаш (Притчи) 9:9</b></a>  Хьехар де хьекъал долчунна, цуьнан хьекъалалла кхин а совдер ду. ДогцӀена долу стаг Ӏамаве — цуьнан хаарш кхин а алссам хир ду. 
<p><a href="proverbs9che.html" target="_blank"><b>Кицаш (Притчи) 9:10</b></a>  Везачу Эле ларамах вуьзна хилар — иза хьекъалаллин юьхь ю, ткъа Веза Дела вовзар — иза кхетам бу.
<p><a href="proverbs9che.html" target="_blank"><b>Кицаш (Притчи) 9:11</b></a>  Хьекъалалла долчу соьгахула хьан оьмар а яхлур ю, хьан дахаран шераш а совдевр ду.
<p><a href="proverbs9che.html" target="_blank"><b>Кицаш (Притчи) 9:12</b></a>  Хьо хьекъале велахь, хьуна пайда бахьар бу оцу хьекъалалло, амма хьо кхаьрдаш велахь, оцу кхардаро хьуна зе дийр ду. 
<p><a href="proverbs9che.html" target="_blank"><b>Кицаш (Притчи) 9:13</b></a>  Сонталла чӀогӀа аз долуш йолу зуда санна ю. Иза бодане ю — цунна хӀумма а ца хаьа.
<p><a href="proverbs9che.html" target="_blank"><b>Кицаш (Притчи) 9:14</b></a>  Шен цӀенна чуволучу меттехь, гӀалин уггар лекхачу меттехь, гӀанта тӀехь Ӏаш ю иза.
<p><a href="proverbs9che.html" target="_blank"><b>Кицаш (Притчи) 9:15</b></a>  Цо шена уллохула тӀехбуьйлучу а, нийсса шайн новкъахула дӀабоьлхучу а нахе мохь бетта:
<p><a href="proverbs9che.html" target="_blank"><b>Кицаш (Притчи) 9:16</b></a>  «Со йолчу схьавола, бодане волу массо а стаг!» — бохуш. Хьекъална кӀорге боцучаьрга а цо боху:
<p><a href="proverbs9che.html" target="_blank"><b>Кицаш (Притчи) 9:17</b></a>  «Лачкъийна долу хи а мерза ду, къайлаха доу бепиг а мерза ду».
<p><a href="proverbs9che.html" target="_blank"><b>Кицаш (Притчи) 9:18</b></a>  Ткъа царна ца хаьа, цуьнан цӀа чохь белла нах буйла а, цо схьакхайкхинарш беллачу нехан дуьнен чу биссина буйла а.
<p><a href="proverbs10che.html" target="_blank"><b>Кицаш (Притчи) 10:1</b></a>  ХӀорш ду Сулиман кицанаш. Хьекъалечу кӀанта шен ден дог даккхийдедо, ткъа сонтачу кӀанта ненан дог дохадо. 
<p><a href="proverbs10che.html" target="_blank"><b>Кицаш (Притчи) 10:2</b></a>  Хьарам даьккхинчу ахчанах пайда ца болу, ткъа нийсоно Ӏожаллех кӀелхьарвоккху. 
<p><a href="proverbs10che.html" target="_blank"><b>Кицаш (Притчи) 10:3</b></a>  Хьаналчу стаге Везачу Эло мацалла хьоьгуьйтур яц, ткъа Ӏесачу нехан лаам Цо дӀатотту. 
<p><a href="proverbs10che.html" target="_blank"><b>Кицаш (Притчи) 10:4</b></a>  Мало ечу куьйгаша стаге къоьлла хӀоттайо, ткъа къахьоьгуш долчу куьйгаша хьал гулдо. 
<p><a href="proverbs10che.html" target="_blank"><b>Кицаш (Притчи) 10:5</b></a>  Аьхка ялта чудерзориг хьекъале кӀант ву, амма ялта чудерзочу хенахь вижина Ӏиллинарг эхье кӀант ву. 
<p><a href="proverbs10che.html" target="_blank"><b>Кицаш (Притчи) 10:6</b></a>  Декъала хилар хьаналчу нахаца ду, амма Ӏесачу стеган дешнаша нахана еш йолу къизалла къайлайоккху. 
<p><a href="proverbs10che.html" target="_blank"><b>Кицаш (Притчи) 10:7</b></a>  Дикачу стагах лаьцна диканна дагадогӀу, амма Ӏесачу стеган цӀе дӀаер ю. 
<p><a href="proverbs10che.html" target="_blank"><b>Кицаш (Притчи) 10:8</b></a>  Хьекъал долчо хьехамаш тӀеоьцу, ткъа сонта къамел дийраш хӀаллакьхир бу. 
<p><a href="proverbs10che.html" target="_blank"><b>Кицаш (Притчи) 10:9</b></a>  Нийса лелаш волчунна кхерам хир бац, ткъа шен некъаш талхош верг жоьпе озор ву. 
<p><a href="proverbs10che.html" target="_blank"><b>Кицаш (Притчи) 10:10</b></a>  Шен бӀаьргаш мекарлонца теӀабеш волчу стага бала бахьа, ткъа сонта къамел дийраш хӀаллакьхир бу. 
<p><a href="proverbs10che.html" target="_blank"><b>Кицаш (Притчи) 10:11</b></a>  Хьаналчу стеган дешнаш — дахаран хьоста ду, амма Ӏесачу стеган дешнаша нахана еш йолу къизалла къайлайоккху. 
<p><a href="proverbs10che.html" target="_blank"><b>Кицаш (Притчи) 10:12</b></a>  Цабезамо девнаш довлуьйту, амма безамо массо а зуламаш дӀахьулдо. 
<p><a href="proverbs10che.html" target="_blank"><b>Кицаш (Притчи) 10:13</b></a>  Къастош долчун багахь хьекъалалла карадо, ткъа гӀаж еттар хьекъал доцучун букъана лерина ду. 
<p><a href="proverbs10che.html" target="_blank"><b>Кицаш (Притчи) 10:14</b></a>  Хьекъалалла долчара хаарш лахьадо, ткъа сонтачара дуьйцучо бохам гергабалабо. 
<p><a href="proverbs10che.html" target="_blank"><b>Кицаш (Притчи) 10:15</b></a>  Хьалдолчун бахам — цуьнан чӀагӀйина гӀала ю, къен волчу стеган бала цуьнан къен хилар ду. 
<p><a href="proverbs10che.html" target="_blank"><b>Кицаш (Притчи) 10:16</b></a>  Хьаналчу нахана йогӀу ял дахар ду, Ӏесачу стеган кхиам къиношна тӀебоьрзу. 
<p><a href="proverbs10che.html" target="_blank"><b>Кицаш (Притчи) 10:17</b></a>  Шена бечу тӀехбеттаме ладугӀуш верг дахаран новкъахь ву, амма ша нис ца войтург тилавелла лела. 
<p><a href="proverbs10che.html" target="_blank"><b>Кицаш (Притчи) 10:18</b></a>  Шен цабезам къайлабохуш верг — аьшпаш буттург ву, ткъа эладита даржош верг сонта ву. 
<p><a href="proverbs10che.html" target="_blank"><b>Кицаш (Притчи) 10:19</b></a>  Дукха луьйш волчуьнгара гӀалат дала мега, амма шен бага сацо хууш верг хьекъал долуш ву. 
<p><a href="proverbs10che.html" target="_blank"><b>Кицаш (Притчи) 10:20</b></a>  Хьаналчу стеган дош цӀена дети ду, ткъа Ӏесачу стеган дог пайда боцуш ду. 
<p><a href="proverbs10che.html" target="_blank"><b>Кицаш (Притчи) 10:21</b></a>  Хьаналчу стеган дешнаша дуккха а нахана кхача ло, амма сонтанаш хӀаллакьхуьлу, шайн хьекъал ца тоарна. 
<p><a href="proverbs10che.html" target="_blank"><b>Кицаш (Притчи) 10:22</b></a>  Везачу Эло декъалваро хьал дахьа, ткъа къахьегаро цунна хӀумма а тӀе ца туху . 
<p><a href="proverbs10che.html" target="_blank"><b>Кицаш (Притчи) 10:23</b></a>  Сонтаниг вон леларх воккхавеш хиларе терра, хьекъал дерг хьекъалаллех воккхавоь. 
<p><a href="proverbs10che.html" target="_blank"><b>Кицаш (Притчи) 10:24</b></a>  Ӏеса стаг кхоьруш дерг цунна тӀедогӀур ду, ткъа хьаналчу стага сатуьйсуш дерг цунна хир ду. 
<p><a href="proverbs10che.html" target="_blank"><b>Кицаш (Притчи) 10:25</b></a>  ШайтӀанан мох хьаькхча — Ӏеса нах кхин бац, ткъа хьанал нах онддачу бух тӀехь лаьтташ бу. 
<p><a href="proverbs10che.html" target="_blank"><b>Кицаш (Притчи) 10:26</b></a>  Шен олахо малончо шагво, къонзано цергаш шагъяр санна я хьийзош болчу кӀуьро бӀаьргаш къийзор санна. 
<p><a href="proverbs10che.html" target="_blank"><b>Кицаш (Притчи) 10:27</b></a>  Везачу Эле ларамах вуьзна хиларо стеган денош дахдо, ткъа Ӏесачу нехан шераш дацдина хир ду. 
<p><a href="proverbs10che.html" target="_blank"><b>Кицаш (Притчи) 10:28</b></a>  Дикачу нехан сатийсам ирсе бу, ткъа Ӏесачу нехан дегайовхо кхочушхир яц. 
<p><a href="proverbs10che.html" target="_blank"><b>Кицаш (Притчи) 10:29</b></a>  Везачу Элан некъ кхачаме лелаш волчунна гӀап санна бу, амма харцонаш лелочарна и некъ бухур бу. 
<p><a href="proverbs10che.html" target="_blank"><b>Кицаш (Притчи) 10:30</b></a>  Хьанал нах цкъа а бегийна хир бац, амма Ӏеса нах дуьнен тӀехь буьсур бац. 
<p><a href="proverbs10che.html" target="_blank"><b>Кицаш (Притчи) 10:31</b></a>  Хьаналчу наха дуьйцург хьекъалалла ду, ткъа харц луьйш болчеран къамел сацор ду. 
<p><a href="proverbs10che.html" target="_blank"><b>Кицаш (Притчи) 10:32</b></a>  Дикачу нахана догӀу хӀума ала хаьа, ткъа Ӏесачу нахана дегаза хӀума ала бен ца хаьа.
<p><a href="proverbs11che.html" target="_blank"><b>Кицаш (Притчи) 11:1</b></a>  Нийса ца узу терза Везачу Элана ца деза, ткъа нийса узуш долу терза Цунна тамехь ду. 
<p><a href="proverbs11che.html" target="_blank"><b>Кицаш (Притчи) 11:2</b></a>  Куралла йоьссича — юьхьӀаьржачу хӀутту, ткъа эсала болчаьрца хьекъалалла хуьлу. 
<p><a href="proverbs11che.html" target="_blank"><b>Кицаш (Притчи) 11:3</b></a>  Шайн хьаналло догцӀена берш дахаран новкъахула дӀабуьгу, ткъа шайн сийсаздаккхаро тешаме боцурш хӀаллакбо. 
<p><a href="proverbs11che.html" target="_blank"><b>Кицаш (Притчи) 11:4</b></a>  Бекхам бечу дийнахь хьоло гӀо дийр дац, амма нийсоно Ӏожаллех кӀелхьарвоккхур ву. 
<p><a href="proverbs11che.html" target="_blank"><b>Кицаш (Притчи) 11:5</b></a>  ДогцӀена болчеран нийсоно царна нийса некъ боккху, ткъа Ӏесачу нехан Ӏесалло уьш охьаоьгуьйту. 
<p><a href="proverbs11che.html" target="_blank"><b>Кицаш (Притчи) 11:6</b></a>  Бакъахьа лелаш верг шен нийсоно кӀелхьарвоккхур ву, амма мекарниг шен Ӏесачу лаамо дӀалоцур ву. 
<p><a href="proverbs11che.html" target="_blank"><b>Кицаш (Притчи) 11:7</b></a>  Ӏесачу стеган дӀакхалхарца цуьнан сатийсам а дӀаболу, иштта зуламе стаг хьоьжуш дерг а дӀадолу. 
<p><a href="proverbs11che.html" target="_blank"><b>Кицаш (Притчи) 11:8</b></a>  Дика стаг баланех кӀелхьарволу, цуьнан метта цу балано Ӏеса стаг дӀалоцу. 
<p><a href="proverbs11che.html" target="_blank"><b>Кицаш (Притчи) 11:9</b></a>  Шен къамелашца Ӏесачо шен уллорачунна бохам боккху, амма Делан лаамехь волу стаг шен хьекъалалло кӀелхьарвоккху. 
<p><a href="proverbs11che.html" target="_blank"><b>Кицаш (Притчи) 11:10</b></a>  Хьаналчу стеган аьтто хилча, ерриг а гӀала йоккхаеш хуьлу, ткъа Ӏесачу стеган валарх массарна а ловзар хуьлу. 
<p><a href="proverbs11che.html" target="_blank"><b>Кицаш (Притчи) 11:11</b></a>  Дикачу наха декъалъяр бахьана долуш гӀалин аьтто боккху, амма Ӏесачу нехан къамелашца гӀалина бохам боккху. 
<p><a href="proverbs11che.html" target="_blank"><b>Кицаш (Притчи) 11:12</b></a>  Хьекъал кӀезиг долчо шена уллораниг емалво, амма хьекъал долчо вист ца хуьлуш собардо. 
<p><a href="proverbs11che.html" target="_blank"><b>Кицаш (Притчи) 11:13</b></a>  Мотт бетташ лелачо шега дийцинарг дӀасадаржадо, амма тешаме волчо къайле дӀахьулйо. 
<p><a href="proverbs11che.html" target="_blank"><b>Кицаш (Притчи) 11:14</b></a>  Куьйгалла ца тоьуш хиларна, халкъ хӀаллакьхуьлу, амма хьехамчаш дукха хиларо халкъан аьтто боккху. 
<p><a href="proverbs11che.html" target="_blank"><b>Кицаш (Притчи) 11:15</b></a>  Шена бала бо кхечу стагах дош делла волчо, амма цу тайпана дош далар шена тӀе ца оьцуш волчунна кхерам бац. 
<p><a href="proverbs11che.html" target="_blank"><b>Кицаш (Притчи) 11:16</b></a>  Эсала йолчу зудчо шега ларам кхоллаболуьйту, ткъа къизачара шайна хьал гулдо. 
<p><a href="proverbs11che.html" target="_blank"><b>Кицаш (Притчи) 11:17</b></a>  Къинхетаме волчу стага шен дагна синхьаам хуьлуьйту, ткъа къизачу стага ша хӀаллакво. 
<p><a href="proverbs11che.html" target="_blank"><b>Кицаш (Притчи) 11:18</b></a>  Ӏесачу стага йоккху ял стаг левеш йоккху, амма, лаьтта тосу хӀу санна, нийсо тосучун совгӀат чӀогӀа лаьтта. 
<p><a href="proverbs11che.html" target="_blank"><b>Кицаш (Притчи) 11:19</b></a>  Нийсо леррина кхочушъечарна дахар карор ду, ткъа зуламаш лелочара шайна Ӏожалла лоьху. 
<p><a href="proverbs11che.html" target="_blank"><b>Кицаш (Притчи) 11:20</b></a>  Везачу Элана ца беза ямарта дог дерш, амма Иза воккхавоь кхоччуш цӀена лелаш болчарах. 
<p><a href="proverbs11che.html" target="_blank"><b>Кицаш (Притчи) 11:21</b></a>  Билггал бакъ ду, вон стаг таӀзар тӀе ца догӀуш вуьсург цахилар, амма дикачу нехан тӀаьхье кӀелхьарйоккхур ю. 
<p><a href="proverbs11che.html" target="_blank"><b>Кицаш (Притчи) 11:22</b></a>  Хьакхин мерах боллу дашо хӀоз санна ю, хаза а йолуш, хьекъал доцу зуда. 
<p><a href="proverbs11che.html" target="_blank"><b>Кицаш (Притчи) 11:23</b></a>  Хьаналчу нехан лаам кхочушхиларо дика кхин а алсамдоккху, амма Ӏесачу нехан сатийсам кхочушхиларо дералла яхьа. 
<p><a href="proverbs11che.html" target="_blank"><b>Кицаш (Притчи) 11:24</b></a>  Комаьрша волчунна кхин а алссам хӀума тӀедогӀу, амма сутара хиларо къоьлла тӀеялайо. 
<p><a href="proverbs11che.html" target="_blank"><b>Кицаш (Притчи) 11:25</b></a>  Комаьрша волчун аьтто боккхур бу, ткъа кхечунна хи малош волчунна а хи малор ду. 
<p><a href="proverbs11che.html" target="_blank"><b>Кицаш (Притчи) 11:26</b></a>  Шен долахь долу ялта шегахь сецош волчунна наха неӀалт олу, амма декъала хир ву ялта дӀадухкуш верг. 
<p><a href="proverbs11che.html" target="_blank"><b>Кицаш (Притчи) 11:27</b></a>  Дика дан кийча верг наха лору, амма вон деш волчунна иза шена юхадоьрзу. 
<p><a href="proverbs11che.html" target="_blank"><b>Кицаш (Притчи) 11:28</b></a>  Шен бахамах тешна верг вужур ву, амма диканиг, керла хьаладаьлла гӀа санна, хьалавер ву. 
<p><a href="proverbs11che.html" target="_blank"><b>Кицаш (Притчи) 11:29</b></a>  Шен доьзална бала бахьаш волчунна яьссалла кхочур ю, ткъа сонтаниг хьекъалалла долчун лай хилла лелар ву. 
<p><a href="proverbs11che.html" target="_blank"><b>Кицаш (Притчи) 11:30</b></a>  Делан лаамехь болчара кхиориг — дахаран дитт ду, хьекъалалла долчо адамийн синош тӀеозадо. 
<p><a href="proverbs11che.html" target="_blank"><b>Кицаш (Притчи) 11:31</b></a>  Лаьтта тӀехь а болуш, дикачу нахана царна догӀург луш хилча, Ӏеса а лелаш, къинош летош болчарна цул сов а иза лур ду.
<p><a href="proverbs12che.html" target="_blank"><b>Кицаш (Притчи) 12:1</b></a>  Ша нисвар дезаш волчунна хаарш а деза, ткъа шена тӀехбеттам бар ца дезарг сонта стаг ву. 
<p><a href="proverbs12che.html" target="_blank"><b>Кицаш (Притчи) 12:2</b></a>  Дика стаг Везачу Эло ша декъалвар лохуш хуьлу, амма мекарчу стагана Цо кхел йийр ю. 
<p><a href="proverbs12che.html" target="_blank"><b>Кицаш (Притчи) 12:3</b></a>  Ӏесалло стаг чӀагӀвийр вац, амма Делан лаамехь волчун бух меттахбер бац. 
<p><a href="proverbs12che.html" target="_blank"><b>Кицаш (Притчи) 12:4</b></a>  Дика зуда шен майрачунна таж санна хуьлу, ткъа шен майра юьхьӀаьржачу хӀоттош ерг — цуьнан даьӀахкаш чохь телхина хӀума санна ю. 
<p><a href="proverbs12che.html" target="_blank"><b>Кицаш (Притчи) 12:5</b></a>  Дикачу нехан ойланаш нийса хуьлу, ткъа Ӏесачу нехан Ӏалашонаш ямарта хуьлу. 
<p><a href="proverbs12che.html" target="_blank"><b>Кицаш (Притчи) 12:6</b></a>  Ӏесачу наха бохург — цӀий Ӏано йина кӀело ю, ткъа бакъахьа лелачара олучо уьш кӀелхьарбоху. 
<p><a href="proverbs12che.html" target="_blank"><b>Кицаш (Притчи) 12:7</b></a>  Ӏесачу нахана тӀе бохам беанчул тӀаьхьа уьш кхин бац, амма дикачу нехан цӀа чӀогӀа лаьттар ду. 
<p><a href="proverbs12che.html" target="_blank"><b>Кицаш (Притчи) 12:8</b></a>  Стеган хьекъале хьаьжжина, иза хаста а во, амма ямарта дог долу стаг нахана ца веза. 
<p><a href="proverbs12che.html" target="_blank"><b>Кицаш (Притчи) 12:9</b></a>  Дагахь хӀума доцуш, цхьаъ бен ялхо воцуш волу стаг тоьлу, нахана ша чӀогӀа хьал долуш ву а моттуьйтуш, даа хӀума доцуш волчу стагал. 
<p><a href="proverbs12che.html" target="_blank"><b>Кицаш (Притчи) 12:10</b></a>  Дикачу стеган шен хьайбанех а дог лозу, амма Ӏесачу нехан доглазам а къиза бу. 
<p><a href="proverbs12che.html" target="_blank"><b>Кицаш (Притчи) 12:11</b></a>  Шен лаьтта тӀехь къахьоьгучун шортта таро хир ю, ткъа эрна хӀуманаш а лелош, хан йойуш верг хьекъал доцу стаг ву. 
<p><a href="proverbs12che.html" target="_blank"><b>Кицаш (Притчи) 12:12</b></a>  Ӏеса стаг хьоьгург вонаш лелочеран хӀонс ю, ткъа дикачу нехан орамо стом ло. 
<p><a href="proverbs12che.html" target="_blank"><b>Кицаш (Притчи) 12:13</b></a>  Шен харцдешнашца вочу стага шена кӀело йо, ткъа дика стаг баланех кӀелхьарвер ву. 
<p><a href="proverbs12che.html" target="_blank"><b>Кицаш (Притчи) 12:14</b></a>  Шен баганца аьллачуьнгахула стаг дикачух вузу, шен куьйгашца бинчу балхана йоггӀу ял а лур ю цунна. 
<p><a href="proverbs12che.html" target="_blank"><b>Кицаш (Притчи) 12:15</b></a>  Сонтачу стагана шен некъ дика хета, ткъа хьекъал долчу стага кхечеран хьехамашка ладугӀу. 
<p><a href="proverbs12che.html" target="_blank"><b>Кицаш (Притчи) 12:16</b></a>  Сонтачу стеган оьгӀазвахар цу сохьта гучудолу, ткъа хьекъал долчо шена йина вас гучу ца йоккху. 
<p><a href="proverbs12che.html" target="_blank"><b>Кицаш (Притчи) 12:17</b></a>  Тешамечу тешо бакъдерг олу, амма харц луьйш волчу стага бохург бакъ дац. 
<p><a href="proverbs12che.html" target="_blank"><b>Кицаш (Притчи) 12:18</b></a>  Ойла а ца еш, къамел дечун дешнаша, туьро санна, чов йо, амма хьекъал долчун дешнаша дарба до. 
<p><a href="proverbs12che.html" target="_blank"><b>Кицаш (Притчи) 12:19</b></a>  Бакъдолу дешнаш гуттаренна а хуьлу, ткъа харцдерг йоццачу ханна бен дац. 
<p><a href="proverbs12che.html" target="_blank"><b>Кицаш (Притчи) 12:20</b></a>  Вониг дан ойла ечеран дегнашкахь мекарло хуьлу, ткъа машар бан гӀерташ болчарна синкъерам хир бу. 
<p><a href="proverbs12che.html" target="_blank"><b>Кицаш (Притчи) 12:21</b></a>  Дикачу адамашна тӀе цхьа а бохам богӀур бац, ткъа Ӏеса нах вочу хӀуманех тӀехбуьзна хир бу. 
<p><a href="proverbs12che.html" target="_blank"><b>Кицаш (Притчи) 12:22</b></a>  Везачу Элана харцдерг дуьйцурш ца беза, ткъа бакъдерг леладечарна Иза реза ву. 
<p><a href="proverbs12che.html" target="_blank"><b>Кицаш (Притчи) 12:23</b></a>  Хьекъал дерг шен хаарш гучудаха ца гӀерта, ткъа сонтачо шен сонталла гучуйоккху. 
<p><a href="proverbs12che.html" target="_blank"><b>Кицаш (Притчи) 12:24</b></a>  Дукха къахьоьгург кхечарна тӀехь куьйгалла деш хир ву, ткъа малонча, лай санна, къахьоьгуш хир ву. 
<p><a href="proverbs12che.html" target="_blank"><b>Кицаш (Притчи) 12:25</b></a>  Сингаттамо адаман дог таӀадо, ткъа дикачу дашо иза самукъане до. 
<p><a href="proverbs12che.html" target="_blank"><b>Кицаш (Притчи) 12:26</b></a>  Дикачу стагана шена уллорачунна чул дика хир ду, ткъа Ӏеса стаг тилаво шен некъо. 
<p><a href="proverbs12che.html" target="_blank"><b>Кицаш (Притчи) 12:27</b></a>  Малончо шен ижу ца йотту, ткъа дукха къахьоьгуш волчунна шен бахам беза бу. 
<p><a href="proverbs12che.html" target="_blank"><b>Кицаш (Притчи) 12:28</b></a>  Делан лаамехь волчу стеган некъ дахарна тӀебоьду, цу некъа тӀехь Ӏожалла а яц.
<p><a href="proverbs13che.html" target="_blank"><b>Кицаш (Притчи) 13:1</b></a>  Хьекъалечу кӀанта шен дас ша нисваран дикка тергам бо, ткъа кхаьрдаш волчо шена бечу тӀехбеттаме ла ца дугӀу. 
<p><a href="proverbs13che.html" target="_blank"><b>Кицаш (Притчи) 13:2</b></a>  Шен баганца аьллачуьнгахула стага пайда оьцу, ткъа мекара стаг къизалла ярх хьоьгу. 
<p><a href="proverbs13che.html" target="_blank"><b>Кицаш (Притчи) 13:3</b></a>  Шен бага сацо хууш волчо шен са лардо, ткъа, ойла а ца еш, луьйш волчу стагана тӀе зулам догӀур ду. 
<p><a href="proverbs13che.html" target="_blank"><b>Кицаш (Притчи) 13:4</b></a>  Малончин лаамаш кхочушхир бац, ткъа хьанал къахьоьгучун лаамаш кхоччуш Ӏаьбна хир бу. 
<p><a href="proverbs13che.html" target="_blank"><b>Кицаш (Притчи) 13:5</b></a>  Дикачу стагана харцонаш ца еза, ткъа Ӏесачу стага шена тӀе юьхьӀаьржо а, эхь а доуьйту. 
<p><a href="proverbs13che.html" target="_blank"><b>Кицаш (Притчи) 13:6</b></a>  Нийса леларо догцӀена стаг шен некъа тӀехь ларво, ткъа Ӏесалло къинош летош верг хӀаллакво. 
<p><a href="proverbs13che.html" target="_blank"><b>Кицаш (Притчи) 13:7</b></a>  Цхьаболчу наха, шайн долахь хӀумма а доццушехь а, шаьш хьоладай ду моттуьйту, ткъа вукхара шайгахь къоьлла ю моттуьйту, дуккха а хьал шайгахь делахь а. 
<p><a href="proverbs13che.html" target="_blank"><b>Кицаш (Притчи) 13:8</b></a>  Хьал долчу стеган шен дахар эца йиш ю, ткъа къечунах цхьаммо а мах боьхур бац. 
<p><a href="proverbs13che.html" target="_blank"><b>Кицаш (Притчи) 13:9</b></a>  Дикачу нехан серло синкъераме йогу, ткъа вочу нехан чиркх байина хир бу. 
<p><a href="proverbs13che.html" target="_blank"><b>Кицаш (Притчи) 13:10</b></a>  Шаьш лакхара хеташ болу нах бахьана долуш девнаш дуьйлу, ткъа хьехам тӀеоьцуш берш хьекъалалла долуш бу. 
<p><a href="proverbs13che.html" target="_blank"><b>Кицаш (Притчи) 13:11</b></a>  Букъ а ца лозуш доккхург дог а ца лозуш дӀадолу, ткъа къахьегарца жим-жима гулдина хьал дебар ду. 
<p><a href="proverbs13che.html" target="_blank"><b>Кицаш (Притчи) 13:12</b></a>  Сатийсам кхочушхила хьебелча, дог гӀайгӀане хуьлу, ткъа хьан сатийсам кхочушхилча, иза дахаран дитт санна денло. 
<p><a href="proverbs13che.html" target="_blank"><b>Кицаш (Притчи) 13:13</b></a>  Шена бина хьехам дӀатоттург жоьпе озор ву, амма весет лоруш волчунна ял хир ю. 
<p><a href="proverbs13che.html" target="_blank"><b>Кицаш (Притчи) 13:14</b></a>  Хьекъалалла долчун хьехамаш дахаран шовда ду, цара адамна гӀо дийр ду Ӏожаллин гурана генавала. 
<p><a href="proverbs13che.html" target="_blank"><b>Кицаш (Притчи) 13:15</b></a>  Хьекъал долчу стагаца нехан ларам хуьлу, ткъа тешаме боцучеран некъ хала бу. 
<p><a href="proverbs13che.html" target="_blank"><b>Кицаш (Притчи) 13:16</b></a>  Хьекъал долчо, ша цхьа хӀума дале, ойла йо, ткъа сонтачо шен сонталла нахана дӀагойту. 
<p><a href="proverbs13che.html" target="_blank"><b>Кицаш (Притчи) 13:17</b></a>  Геланча тешаме вацахь, цунах зулам долу, амма тешаме волчо машар бахьа. 
<p><a href="proverbs13che.html" target="_blank"><b>Кицаш (Притчи) 13:18</b></a>  ЮьхьӀаьржо а, къоьлла а хир ю тӀехбеттам тӀе ца оьцучу стагехь, амма ша нисвойтуш волчу стеган сий хир ду. 
<p><a href="proverbs13che.html" target="_blank"><b>Кицаш (Притчи) 13:19</b></a>  Лаам кхочушхилча, сакъерало. Вочу хӀуманах дӀакъастар сонтачунна дегаза хета. 
<p><a href="proverbs13che.html" target="_blank"><b>Кицаш (Притчи) 13:20</b></a>  Хьекъал долчаьрца юкъаметтиг лелош верг хьекъал долуш хир ву, амма сонтачаьрца гергарло лелош волчо шена тӀе бала бахьа. 
<p><a href="proverbs13che.html" target="_blank"><b>Кицаш (Притчи) 13:21</b></a>  Къинош леточарна вон тӀаьхьадаьлла лела, ткъа бакъахьа болчарна диканиг лур ду. 
<p><a href="proverbs13che.html" target="_blank"><b>Кицаш (Притчи) 13:22</b></a>  Дика стаг веллачул тӀаьхьа цуьнан бахам берийн берашна а кхочур бу, амма къинош летийначун хьал бакъахьарчун дуьхьа Ӏалашдеш ду. 
<p><a href="proverbs13che.html" target="_blank"><b>Кицаш (Притчи) 13:23</b></a>  Ур-атталла къечу стеган ахаза долчу лаьтто алссам ялта делча а, нийса ца леларо цуьнан хьал дӀадоккху. 
<p><a href="proverbs13che.html" target="_blank"><b>Кицаш (Притчи) 13:24</b></a>  Сара кхоабеш волчунна шен кӀант ца веза, амма шен кӀант везачо иза таӀзар дарца нисво. 
<p><a href="proverbs13che.html" target="_blank"><b>Кицаш (Притчи) 13:25</b></a>  Дикачу стага Ӏаббалц яа хӀума юур ю, ткъа Ӏесачу нехан кийрахь мацалла лаьттар ю.
<p><a href="proverbs14che.html" target="_blank"><b>Кицаш (Притчи) 14:1</b></a>  Хьекъал долчу хӀора зудчо шен хӀусам дӀахӀоттайо, амма сонтачу зудчо шен куьйгашца иза йохайо. 
<p><a href="proverbs14che.html" target="_blank"><b>Кицаш (Притчи) 14:2</b></a>  Нийсачу новкъахула дӀавоьдург Везачу Эле болчу ларамах вуьзна хуьлу, амма харцнекъаш лелош схьабогӀучарна Иза дегаза хета. 
<p><a href="proverbs14che.html" target="_blank"><b>Кицаш (Притчи) 14:3</b></a>  Сонтачу стага бохург — шен кураллина таӀзар до гӀаж санна ду, ткъа хьекъал долчу стеган вистхиларо иза ларво. 
<p><a href="proverbs14che.html" target="_blank"><b>Кицаш (Притчи) 14:4</b></a>  Нагахь болх бан стерчий дацахь, хьаьвданаш даьсса хир ду, ткъа стерчийн ницкъах пайда эцаро шортта ялта лур ду. 
<p><a href="proverbs14che.html" target="_blank"><b>Кицаш (Притчи) 14:5</b></a>  Тешаме волчу тешо Ӏеха ца во, амма харцтешо аьшпаш бутту. 
<p><a href="proverbs14che.html" target="_blank"><b>Кицаш (Притчи) 14:6</b></a>  Кхаьрдачо хьекъалалла лоху, иза цунна кара а ца до, амма хьекъал долчу стагана хаарш атта карадо. 
<p><a href="proverbs14che.html" target="_blank"><b>Кицаш (Притчи) 14:7</b></a>  Сонтачу стагах къехкаш лела, цуьнан багара хаарш карор дац хьуна. 
<p><a href="proverbs14che.html" target="_blank"><b>Кицаш (Притчи) 14:8</b></a>  Хьекъалечу стеган хьекъалаллица цунна ша муха лела хаьа, амма сонтачу стеган сонталла — Ӏехор ю. 
<p><a href="proverbs14che.html" target="_blank"><b>Кицаш (Притчи) 14:9</b></a>  Сонта адамаш кхаьрда шайн къиношна гечдар лоьхучарах, ткъа догцӀена болчарна юкъахь вовшашна резахилар ду. 
<p><a href="proverbs14che.html" target="_blank"><b>Кицаш (Притчи) 14:10</b></a>  Адамна шена бен ца бевза шен даг чуьра бала, иштта цуьнан синкъераме хиларан бахьана а кхечунна хуур дац. 
<p><a href="proverbs14che.html" target="_blank"><b>Кицаш (Притчи) 14:11</b></a>  Ӏесачу стеган цӀа дакъазадер ду, ткъа догцӀена болчийн хӀусамаша заза доккхур ду. 
<p><a href="proverbs14che.html" target="_blank"><b>Кицаш (Притчи) 14:12</b></a>  Стагана нийса хеташ болу некъ хила мега, амма иза тӀаьххьара а Ӏожалле кхочу. 
<p><a href="proverbs14che.html" target="_blank"><b>Кицаш (Притчи) 14:13</b></a>  Стаг ша воьлучу хенахь а баланехь хила мега. Сакъерадалар дӀадолу, амма бала цунна буьсу. 
<p><a href="proverbs14che.html" target="_blank"><b>Кицаш (Притчи) 14:14</b></a>  Нийсачу новкъа тӀера дӀаваьлларг ша мел динчу вонах вузур ву, ткъа дикачу стагана ша леллачу некъана совгӀат дийр ду. 
<p><a href="proverbs14che.html" target="_blank"><b>Кицаш (Притчи) 14:15</b></a>  Сонтаниг шега мел аьллачух теша, ткъа хьекъале верг хӀорра а ша ечу гӀулчан ойла еш хуьлу. 
<p><a href="proverbs14che.html" target="_blank"><b>Кицаш (Притчи) 14:16</b></a>  Хьекъале стаг хӀуманах ларлуш а лела, вочух гена а волу, ткъа сонтаниг хьераваьлла а, шех тӀех тешаш а лела. 
<p><a href="proverbs14che.html" target="_blank"><b>Кицаш (Притчи) 14:17</b></a>  Сиха оьгӀазвоьдучо шегара гӀалат долуьйту, ткъа мекара стаг нахана ца веза . 
<p><a href="proverbs14che.html" target="_blank"><b>Кицаш (Притчи) 14:18</b></a>  Боданечу нахана сонталла кхочу, ткъа хьекъалечу нахана, таж санна, хаарш кхочу. 
<p><a href="proverbs14che.html" target="_blank"><b>Кицаш (Притчи) 14:19</b></a>  Вон нах дикачу нахана хьалха охьатеӀаш лелар бу, ткъа Ӏесачу наха хьаналчу нехан кевнашкахь гӀо доьхур ду. 
<p><a href="proverbs14che.html" target="_blank"><b>Кицаш (Притчи) 14:20</b></a>  Къен стаг шен уллорачарна а ца веза, ткъа хьалдолчу стеган дуккха а доттагӀий хуьлу. 
<p><a href="proverbs14che.html" target="_blank"><b>Кицаш (Притчи) 14:21</b></a>  Шена уллорачух ца вешачо къа латадо, ткъа къечаьрца къинхетаме верг декъала ву. 
<p><a href="proverbs14che.html" target="_blank"><b>Кицаш (Притчи) 14:22</b></a>  Вониг дан кечвелларг тилавелла ца вогӀу те? Амма диканиг дан кечвелларг безаме а, тешаме а ву. 
<p><a href="proverbs14che.html" target="_blank"><b>Кицаш (Притчи) 14:23</b></a>  Деш долчу муьлххачу а гӀуллакхо са яхьа, ткъа даьсса къамелаш къоьллина бен ца кхочу. 
<p><a href="proverbs14che.html" target="_blank"><b>Кицаш (Притчи) 14:24</b></a>  Хьекъале волчун таж — хьал ду, ткъа сонтачунна сонталла кхочу. 
<p><a href="proverbs14che.html" target="_blank"><b>Кицаш (Притчи) 14:25</b></a>  Бакъдерг дуьйцуш волчу тешо синош кӀелхьардоху, ткъа аьшпаш буттучу тешо Ӏехаво. 
<p><a href="proverbs14che.html" target="_blank"><b>Кицаш (Притчи) 14:26</b></a>  Везачу Эле ларамах вуьзна хиларо чӀогӀа маршо ло, стеган берашна иза дӀалечкъийла хир ю. 
<p><a href="proverbs14che.html" target="_blank"><b>Кицаш (Притчи) 14:27</b></a>  Везачу Эле ларамах вуьзна хилар дахаран хьоста санна ду, иштта цо Ӏожаллин гурах а ларво. 
<p><a href="proverbs14che.html" target="_blank"><b>Кицаш (Притчи) 14:28</b></a>  Халкъ алссам хилар паччахьан сийлалла ду, ткъа халкъ кӀеззиг хилар баьччанан докъазалла ю. 
<p><a href="proverbs14che.html" target="_blank"><b>Кицаш (Притчи) 14:29</b></a>  Собар долчу стагехь дуккха а хьекъал ду, ткъа оьгӀазъоьхучо шен сонталла гойту. 
<p><a href="proverbs14che.html" target="_blank"><b>Кицаш (Притчи) 14:30</b></a>  Эсалчу даго дегӀана дахар ло, ткъа адаме хьагӀ хиларо даьӀахкаш яхкайо. 
<p><a href="proverbs14che.html" target="_blank"><b>Кицаш (Притчи) 14:31</b></a>  Къечу стеган дог дохочо иза Кхоьллинарг ца лору, ткъа гӀо оьшучунна гӀо дийриг Цуьнан сийдеш ву. 
<p><a href="proverbs14che.html" target="_blank"><b>Кицаш (Притчи) 14:32</b></a>  Ӏеса стаг цо дина вонаш бахьана долуш дӀатоттур ву, ткъа дикачу стеган, шена Ӏожалла тӀехӀоьттича а, догдохийла ю. 
<p><a href="proverbs14che.html" target="_blank"><b>Кицаш (Притчи) 14:33</b></a>  Хьекъалалла хьекъал долчуьнгахь ду, цо сонтачарна юкъахь а ша гойту . 
<p><a href="proverbs14che.html" target="_blank"><b>Кицаш (Притчи) 14:34</b></a>  Нийсоно халкъан сий хьалаойу, амма къинош халкъан юьхьӀаьржо ю. 
<p><a href="proverbs14che.html" target="_blank"><b>Кицаш (Притчи) 14:35</b></a>  Шен хьекъалечу ялхошна паччахь резахуьлу, ткъа цуьнан оьгӀазалла эхье лелаш болчу ялхошна тӀейоьрзу.
<p><a href="proverbs15che.html" target="_blank"><b>Кицаш (Притчи) 15:1</b></a>  Эсала жоп даларо оьгӀазвахар дӀадоккху, амма кӀоршамечу вистхиларо стеган дералла марсайоккху. 
<p><a href="proverbs15che.html" target="_blank"><b>Кицаш (Притчи) 15:2</b></a>  Хьекъалечу нехан къамело хааршна тӀекхачаран лаам ло, ткъа сонтачеран маттера сонталла бен ара ца йолу. 
<p><a href="proverbs15che.html" target="_blank"><b>Кицаш (Притчи) 15:3</b></a>  Везачу Элан бӀаьргашна муьлххачу а меттехь го, Цо тергам бо вочу а, дикачу а адаман. 
<p><a href="proverbs15che.html" target="_blank"><b>Кицаш (Притчи) 15:4</b></a>  Дарбане мотт — дахаран дитт ду, ткъа харц луьйш болчу матто адаман дог дохадо. 
<p><a href="proverbs15che.html" target="_blank"><b>Кицаш (Притчи) 15:5</b></a>  Сонтачо ша дас низаме валор дӀатотту, ткъа ша нисвойтуш верг хьекъале ву. 
<p><a href="proverbs15che.html" target="_blank"><b>Кицаш (Притчи) 15:6</b></a>  Дикачу стеган хӀусамехь йоккха хазна ю, ткъа Ӏесачу стага йоккхучу сано бала бахьа. 
<p><a href="proverbs15che.html" target="_blank"><b>Кицаш (Притчи) 15:7</b></a>  Хьекъалечу стага хаарш даржадо, ткъа сонтачу стагах лаьцна и саннарг ала йиш яц. 
<p><a href="proverbs15che.html" target="_blank"><b>Кицаш (Притчи) 15:8</b></a>  Везачу Элана Ӏесачу стага доккхуш долу сагӀа ца деза, амма догцӀеначун доӀане Цо резахиларца ладугӀу. 
<p><a href="proverbs15che.html" target="_blank"><b>Кицаш (Притчи) 15:9</b></a>  Везачу Элана ца деза Ӏесачу нехан некъаш, ткъа нийсачу новкъахула леларш Цунна беза. 
<p><a href="proverbs15che.html" target="_blank"><b>Кицаш (Притчи) 15:10</b></a>  Нийсачу новкъара дӀаваьллачунна чӀогӀа таӀзар дийр ду, ткъа ша нисвар ца дезаш верг лийр ву. 
<p><a href="proverbs15che.html" target="_blank"><b>Кицаш (Притчи) 15:11</b></a>  Эхартахь а, хӀаллакьхиллачийн дуьненахь а дерг Везачу Элана хууш хилча, адамийн дегнашна чохь дерг а къайлаха дац Цунна. 
<p><a href="proverbs15che.html" target="_blank"><b>Кицаш (Притчи) 15:12</b></a>  Нахах кхаьрдачунна ша нисвар ца деза, хьекъал долчарах дага ца волу иза. 
<p><a href="proverbs15che.html" target="_blank"><b>Кицаш (Притчи) 15:13</b></a>  Синкъерамечу даго стеган юьхь-сибат а синкъераме до, ткъа, дог баланехь хилча, са а сингаттаме хуьлу. 
<p><a href="proverbs15che.html" target="_blank"><b>Кицаш (Притчи) 15:14</b></a>  Хьекъалечу стеган дог хаарш лоьхуш хуьлу, ткъа сонтачун багано иза сонталлех вузу. 
<p><a href="proverbs15che.html" target="_blank"><b>Кицаш (Притчи) 15:15</b></a>  Къен стаг массо а хенахь гӀайгӀане хуьлу, ткъа самукъане дог долчаьргахь массо а хенахь той лаьтта. 
<p><a href="proverbs15che.html" target="_blank"><b>Кицаш (Притчи) 15:16</b></a>  КӀезиг хӀума а долуш, Везачу Эле болчу ларамах вуьзна хилар гӀоле ду, шортта хьал а долуш, гӀайгӀане хуьлучул. 
<p><a href="proverbs15che.html" target="_blank"><b>Кицаш (Притчи) 15:17</b></a>  Юкъахь безам а болуш, хасстоьмех йина яа хӀума яар гӀоле ду, цабезам кхоллабеллачохь ховха жижиг дуучул. 
<p><a href="proverbs15che.html" target="_blank"><b>Кицаш (Притчи) 15:18</b></a>  КӀоршамечу стага девнаш доху, ткъа собаре волчо дов дохадо. 
<p><a href="proverbs15che.html" target="_blank"><b>Кицаш (Притчи) 15:19</b></a>  Малончин некъ кӀохцалан керт санна бу, ткъа догцӀеначу стеган некъ шера бу. 
<p><a href="proverbs15che.html" target="_blank"><b>Кицаш (Притчи) 15:20</b></a>  Хьекъалечу кӀанта шен да воккхавоьйту, ткъа сонтаниг ненах ца вешаш лела. 
<p><a href="proverbs15che.html" target="_blank"><b>Кицаш (Притчи) 15:21</b></a>  Хьекъал доцург шен сонта леларх воккхавеш хуьлу, ткъа хьекъал дерг нийсачу новкъахула лела. 
<p><a href="proverbs15che.html" target="_blank"><b>Кицаш (Притчи) 15:22</b></a>  Дагавалар а доцуш дина гӀуллакх кхочушхир дац, ткъа хьехамчаш алссам а болуш динарг хилла дӀахӀуттур ду. 
<p><a href="proverbs15che.html" target="_blank"><b>Кицаш (Притчи) 15:23</b></a>  Ма ирсе хуьлу нийса жоп луш верг, мел дика хуьлу-кх шен меттехь аьлла дош а! 
<p><a href="proverbs15che.html" target="_blank"><b>Кицаш (Притчи) 15:24</b></a>  Хьекъалечу стеган некъ ирхенга, дахаре, боьдуш бу. Охьабоьдучу новкъара иза дӀавоьрзу, эхарта ца кхачархьама. 
<p><a href="proverbs15che.html" target="_blank"><b>Кицаш (Притчи) 15:25</b></a>  Курачеран цӀа Везачу Эло дохадо, амма йисина Ӏаш йолчу зудчун цӀа Цо лардо. 
<p><a href="proverbs15che.html" target="_blank"><b>Кицаш (Притчи) 15:26</b></a>  Вочу нехан ойланаш Везачу Элана ца еза, ткъа дика дешнаш Цунна тамехь ду. 
<p><a href="proverbs15che.html" target="_blank"><b>Кицаш (Притчи) 15:27</b></a>  Харц пайда лоьхуш волчо шен цӀа дакъазадоккхур ду, ткъа кхаьънаш ца дезарг вехар ву. 
<p><a href="proverbs15che.html" target="_blank"><b>Кицаш (Притчи) 15:28</b></a>  Дикачу наха шаьш жоп далале ойла йо, амма Ӏесачу нехан багара вониг долу. 
<p><a href="proverbs15che.html" target="_blank"><b>Кицаш (Притчи) 15:29</b></a>  Ӏесачу нахана генахь ву Веза Эла, ткъа дикачу нехан доӀа Цунна хезаш ду. 
<p><a href="proverbs15che.html" target="_blank"><b>Кицаш (Притчи) 15:30</b></a>  Самукъанечу стага шена уллохь болчеран дегнаш иракарахӀиттадо, дикачу хаамо нехан догӀмаш дайдо. 
<p><a href="proverbs15che.html" target="_blank"><b>Кицаш (Притчи) 15:31</b></a>  Дахарх лаьцна бехк баккхаре ладугӀуш волчун Ӏаш йолу меттиг хьекъал долчарна юкъахь ю. 
<p><a href="proverbs15che.html" target="_blank"><b>Кицаш (Притчи) 15:32</b></a>  Шега бехк баккхар дӀатоттучун шех дог долу, ткъа ша нисваре ладугӀучунна хьекъалалла карадо. 
<p><a href="proverbs15che.html" target="_blank"><b>Кицаш (Притчи) 15:33</b></a>  Везачу Эле ларамах вуьзна хиларо хьекъалалла хьоьху, ткъа сийлаллина хьалха эсалалла хуьлу.
<p><a href="proverbs16che.html" target="_blank"><b>Кицаш (Притчи) 16:1</b></a>  Дагахь лерина ойла адаман ю, ткъа багахь делла жоп Везачу Элера ду. 
<p><a href="proverbs16che.html" target="_blank"><b>Кицаш (Притчи) 16:2</b></a>  Стагана ша массо а хӀуманна тӀехь нийса хета, амма цуьнан деган Ӏалашонийн барам Везачу Эло бусту. 
<p><a href="proverbs16che.html" target="_blank"><b>Кицаш (Притчи) 16:3</b></a>  Айхьа мел дийриг Везачу Элан кара дӀало, тӀаккха хьо дан воллург кхочушхир ду. 
<p><a href="proverbs16che.html" target="_blank"><b>Кицаш (Притчи) 16:4</b></a>  Везачу Эло мел диначун шен-шен Ӏалашо ю, ткъа Ӏеса нах къематденна лерина бу. 
<p><a href="proverbs16che.html" target="_blank"><b>Кицаш (Притчи) 16:5</b></a>  Везачу Элана дегаза хета хӀора ша лакхара хетарг — шеко йоцуш таӀзар даза буьсур бац уьш. 
<p><a href="proverbs16che.html" target="_blank"><b>Кицаш (Притчи) 16:6</b></a>  Нахе болу безам а, тешаме хилар а бахьана долуш къинош дӀадоху. Везачу Эле ларамах вуьзна хилар бахьана долуш стаг вонах генаволу. 
<p><a href="proverbs16che.html" target="_blank"><b>Кицаш (Притчи) 16:7</b></a>  Адаман некъаш Везачу Элана дезаш хилча, Цо цуьнан мостагӀий а тӀетабо. 
<p><a href="proverbs16che.html" target="_blank"><b>Кицаш (Притчи) 16:8</b></a>  Жимма а хӀума бакъдолчуьнца гулдар гӀоле ю, харцонца дуккха а хьал гулдарал. 
<p><a href="proverbs16che.html" target="_blank"><b>Кицаш (Притчи) 16:9</b></a>  Стага шен даг чохь хӀума дан лору, амма Везачу Эло цуьнан гӀулчаш билгалйоху. 
<p><a href="proverbs16che.html" target="_blank"><b>Кицаш (Притчи) 16:10</b></a>  Паччахьан дош Делан цӀарах ду, кхел ечу хенахь цо харцонца ца дуьйцу. 
<p><a href="proverbs16che.html" target="_blank"><b>Кицаш (Притчи) 16:11</b></a>  Нийса терза а, терзанна тӀера кедаш а — Везачу Элера ду, Цуьнгара ю тӀоьрмаг чуьра ерриг герканаш а. 
<p><a href="proverbs16che.html" target="_blank"><b>Кицаш (Притчи) 16:12</b></a>  Паччахьашна дегаза хета Ӏесалла, хӀунда аьлча церан паччахьалла нийсонца лаьтташ ду. 
<p><a href="proverbs16che.html" target="_blank"><b>Кицаш (Притчи) 16:13</b></a>  ЦӀеначу дагара аьлла дешнаш тамехь ду паччахьашна, бакъдерг дуьйцург лору цара. 
<p><a href="proverbs16che.html" target="_blank"><b>Кицаш (Притчи) 16:14</b></a>  Паччахьан оьгӀазалла Ӏожаллин хаамча санна ю, амма хьекъал долчо иза тевийр ву. 
<p><a href="proverbs16che.html" target="_blank"><b>Кицаш (Притчи) 16:15</b></a>  Паччахьан сирлачу хьажарехь — дахар ду, цуьнан дика хилар — бӀаьста сатийсинчу догӀанца еана марха санна ду. 
<p><a href="proverbs16che.html" target="_blank"><b>Кицаш (Притчи) 16:16</b></a>  Хьекъалалла гулдар дешил дуккха а деза ду, ткъа кхетам шорбар уггар а дикачу детил а деза ду. 
<p><a href="proverbs16che.html" target="_blank"><b>Кицаш (Притчи) 16:17</b></a>  Дикачу нехан некъ — вочу хӀуманна нацкъарвалар ду, шен некъ ларбечо шен са а лардо. 
<p><a href="proverbs16che.html" target="_blank"><b>Кицаш (Притчи) 16:18</b></a>  Стаг дакъазавалале цуьнга куралла юссу, ткъа деза деттаро ког тасаболуьйту. 
<p><a href="proverbs16che.html" target="_blank"><b>Кицаш (Притчи) 16:19</b></a>  Эсалчу синца къечарна юкъахь вахар гӀоле ду, курачу нахаца цхьаьна хӀонс йоькъучул. 
<p><a href="proverbs16che.html" target="_blank"><b>Кицаш (Притчи) 16:20</b></a>  Хьекъалаллица шега бохучуьнца лелаш волчунна аьтто карор бу, ткъа Везачу Элана тӀетевжаш верг декъала хир ву. 
<p><a href="proverbs16che.html" target="_blank"><b>Кицаш (Притчи) 16:21</b></a>  Стаг хьекъал долуш хилча, иза кхечарна хуур ду, ткъа эсалчу дешнашца нах дико къарлур бу. 
<p><a href="proverbs16che.html" target="_blank"><b>Кицаш (Притчи) 16:22</b></a>  Хьекъал долчарна хьекъалалла дахаран шовда санна ду, ткъа сонтачарна сонталлица таӀзар до. 
<p><a href="proverbs16che.html" target="_blank"><b>Кицаш (Притчи) 16:23</b></a>  Хьекъал долчун даго цуьнан мотт кхин а хьекъалалла долуш бо, цо аьлларг кхин а къарбеш хуьлу. 
<p><a href="proverbs16che.html" target="_blank"><b>Кицаш (Притчи) 16:24</b></a>  Тамехь долу къамел алхашна чуьра моз санна ду, иза стеган дагна мерза ду, ткъа цуьнан даьӀахкашна дарбане а ду. 
<p><a href="proverbs16che.html" target="_blank"><b>Кицаш (Притчи) 16:25</b></a>  Стагана нийса хеташ некъ хила мега, амма иза тӀаьххьара а Ӏожалле кхочу. 
<p><a href="proverbs16che.html" target="_blank"><b>Кицаш (Притчи) 16:26</b></a>  ХӀума яаран лаамо белхалочуьнга къахьоьгуьйту, ша меца хиларо цуьнга болх бойту. 
<p><a href="proverbs16che.html" target="_blank"><b>Кицаш (Притчи) 16:27</b></a>  Вочу стеган вониг дан ойла кхоллало, цуьнан къамел йогу цӀе санна ду. 
<p><a href="proverbs16che.html" target="_blank"><b>Кицаш (Притчи) 16:28</b></a>  Ямартчу стага нахана юкъа къийсамаш кхуллу, эладитанчо доттагӀашна юкъахь питана тосу. 
<p><a href="proverbs16che.html" target="_blank"><b>Кицаш (Притчи) 16:29</b></a>  Къизачу стага уллора нах мекарлонца шена тӀе ийзабо, цо уьш харцнекъахула дӀа а буьгу. 
<p><a href="proverbs16che.html" target="_blank"><b>Кицаш (Притчи) 16:30</b></a>  БӀаьрг теӀош волчун дагахь мекара ойла ю. Балдаш къовлуш волчо вониг дан сацам бина. 
<p><a href="proverbs16che.html" target="_blank"><b>Кицаш (Притчи) 16:31</b></a>  Къежвалар — сийлаллин таж ду, нийсо лелоран дахарна совгӀат ду иза. 
<p><a href="proverbs16che.html" target="_blank"><b>Кицаш (Притчи) 16:32</b></a>  Собаре хилар гӀоле ду тӀемало хиларал, собарениг гӀала схьаяьккхинчул а тоьлу. 
<p><a href="proverbs16che.html" target="_blank"><b>Кицаш (Притчи) 16:33</b></a>  Цхьа хӀума шаьш дале, наха кхаж тосу, амма цу хӀуманан тӀаьхье Везачу Элехь ю.
<p><a href="proverbs17che.html" target="_blank"><b>Кицаш (Притчи) 17:1</b></a>  Карахь дакъаделлачу баьпкан дакъа а долуш, машарехь вахар гӀоле ду, хьолах дуьзначу цӀа чохь барт боьхна вехаш хиларал. 
<p><a href="proverbs17che.html" target="_blank"><b>Кицаш (Притчи) 17:2</b></a>  Хьекъал долчу ялхочо хьоладен харцахьарчу кӀантана тӀехь олалла дийр ду, ткъа олахо веллачул тӀаьхьа вежарийн санна долу дакъа кхочур ду цунна. 
<p><a href="proverbs17che.html" target="_blank"><b>Кицаш (Притчи) 17:3</b></a>  Дети кеда чохь цӀандо, деши кхерчахь зело, ткъа адамийн дегнаш Везачу Эло зоь. 
<p><a href="proverbs17che.html" target="_blank"><b>Кицаш (Притчи) 17:4</b></a>  Вочу адамо зуламе къамелаш дӀалоцу, ткъа харц луьйш волчо кхечеран аьшпашка ладугӀу. 
<p><a href="proverbs17che.html" target="_blank"><b>Кицаш (Притчи) 17:5</b></a>  Мискачух белар дечо иза Кхоьллинарг ца лору. Вочу хӀуманах воккхавеш верг таӀзар ца деш вуьсур вац. 
<p><a href="proverbs17che.html" target="_blank"><b>Кицаш (Притчи) 17:6</b></a>  Баккхийчийн таж церан кӀентийн кӀентий бу, ткъа берийн сийлалла церан да-нана ду. 
<p><a href="proverbs17che.html" target="_blank"><b>Кицаш (Притчи) 17:7</b></a>  Сонтачуьнгахь кура къамелаш ца тов, ткъа баьччехь харцкъамелаш а ца тов муххале а. 
<p><a href="proverbs17che.html" target="_blank"><b>Кицаш (Притчи) 17:8</b></a>  Иза луш болчун бӀаьргашкахь кхаъ бозбунчин молха санна бу. Ша мел лелош волчун аьтто боккху цо. 
<p><a href="proverbs17che.html" target="_blank"><b>Кицаш (Притчи) 17:9</b></a>  Стагера даьлла долу гӀалат къайладоккхуш волчо безам лоьху, ткъа и гӀалат дагадоуьйтучо шен доттагӀа шена генавоккху. 
<p><a href="proverbs17che.html" target="_blank"><b>Кицаш (Притчи) 17:10</b></a>  Хьекъалечунна шега баьккхина бехк боккха хета, сонтачунна шена бӀозза тоьхна гӀаж хетачул а. 
<p><a href="proverbs17che.html" target="_blank"><b>Кицаш (Притчи) 17:11</b></a>  Вочу стага аьрхалла бен ца лоху, цундела къиза геланча воккхур ву цунна дуьхьал. 
<p><a href="proverbs17che.html" target="_blank"><b>Кицаш (Притчи) 17:12</b></a>  Стагана шен кӀорнех яьккхина йолу стен ча дуьхьал ялар гӀоле ду, шен сонталлица сонта стаг дуьхьал кхетарал. 
<p><a href="proverbs17che.html" target="_blank"><b>Кицаш (Притчи) 17:13</b></a>  Диканна дуьхьал вон дечу стеган хӀусамера вон цкъа а дӀадер дац. 
<p><a href="proverbs17che.html" target="_blank"><b>Кицаш (Притчи) 17:14</b></a>  Дов дӀадолор, хи чухьадар санна, хӀума ду. Иза кхин гена далале сацор гӀоле ду. 
<p><a href="proverbs17che.html" target="_blank"><b>Кицаш (Притчи) 17:15</b></a>  Ӏесаниг бехказаваккхар а, хьаналниг бехкевар а — и ший хӀума а Везачу Элана дегаза хета. 
<p><a href="proverbs17che.html" target="_blank"><b>Кицаш (Притчи) 17:16</b></a>  Ӏовдалчу стагана ахча стенна оьшу? Хьекъалалле кхача цуьнан хьекъал а ма дац. 
<p><a href="proverbs17che.html" target="_blank"><b>Кицаш (Притчи) 17:17</b></a>  ДоттагӀчунна шен доттагӀа массо а хенахь веза. Ваша вон тӀедеанчу ханна вина ву. 
<p><a href="proverbs17che.html" target="_blank"><b>Кицаш (Притчи) 17:18</b></a>  Хьекъал доцучу стага бен кхечу стеган декхарх жоп луш куьг лоцур дац. 
<p><a href="proverbs17che.html" target="_blank"><b>Кицаш (Притчи) 17:19</b></a>  Къовсавалар дезаш волчунна къинош летор а деза. Ша лакхара дуьйцуш волчо лаха охьавожар лоьху. 
<p><a href="proverbs17che.html" target="_blank"><b>Кицаш (Притчи) 17:20</b></a>  Ямартчу дагна дика карор дац, харцлуьйш болу мотт воне кхочур бу. 
<p><a href="proverbs17che.html" target="_blank"><b>Кицаш (Притчи) 17:21</b></a>  Хьекъал доцу кӀант волу да сингаттаме хуьлу, Ӏовдалчун да цкъа а ирсе хир вац. 
<p><a href="proverbs17che.html" target="_blank"><b>Кицаш (Притчи) 17:22</b></a>  Ирсе хилар дарбане молха санна ду, ткъа сингаттам стаг вакъош йолу цамгар санна бу. 
<p><a href="proverbs17che.html" target="_blank"><b>Кицаш (Притчи) 17:23</b></a>  Ӏесачу стага четара кхаъ схьаоьцу, нийса еш йолу кхел харцахьа ерзорхьама. 
<p><a href="proverbs17che.html" target="_blank"><b>Кицаш (Притчи) 17:24</b></a>  Хьекъал долчу стага шен бӀаьргаш хьекъалалле берзабо, ткъа сонтачун бӀаьргаш маьӀ-маьӀӀе хьоьжуш хуьлу. 
<p><a href="proverbs17che.html" target="_blank"><b>Кицаш (Притчи) 17:25</b></a>  Сонта кӀант шен дена гӀайгӀа ю, иза шен нанна къаьхьалла а ю. 
<p><a href="proverbs17che.html" target="_blank"><b>Кицаш (Притчи) 17:26</b></a>  Бехк боцучу стагана гӀуда тохар а дика дац, иштта дикачу стагана серий деттар а нийса дац. 
<p><a href="proverbs17che.html" target="_blank"><b>Кицаш (Притчи) 17:27</b></a>  Хьекъал долчо ша олуш долу дош лардо, кхетам берг сиха оьгӀаз а ца воьду. 
<p><a href="proverbs17che.html" target="_blank"><b>Кицаш (Притчи) 17:28</b></a>  ХӀумма а ца олуш Ӏаш волу сонта стаг а хьекъал долуш санна хета тарло. Нахана хӀумма а ца олуш Ӏаш волу стаг хьекъале хета.
<p><a href="proverbs18che.html" target="_blank"><b>Кицаш (Притчи) 18:1</b></a>  Ша кхечарах дӀакъастийнарг шена луъург дан лууш хуьлу. Хьекъал мел дерг дӀатотту цо. 
<p><a href="proverbs18che.html" target="_blank"><b>Кицаш (Притчи) 18:2</b></a>  Сонта стаг хӀуманех кхета лууш ца хуьлу — шен хьекъал дӀагайта бен лууш вац иза. 
<p><a href="proverbs18che.html" target="_blank"><b>Кицаш (Притчи) 18:3</b></a>  Ӏеса стаг схьавеача, дола хетар а цунна тӀаьхьа догӀу, ткъа сийсазаллица цхьаьна юьхьӀаьржо а хуьлу. 
<p><a href="proverbs18che.html" target="_blank"><b>Кицаш (Притчи) 18:4</b></a>  Хьекъалалла долчу стеган дош, кӀоргачу хи чуьра санна, схьадолу, цу дешан бух хьекъалаллин татол чуьра хьалаболуш бу. 
<p><a href="proverbs18che.html" target="_blank"><b>Кицаш (Притчи) 18:5</b></a>  Кхел ечу хенахь дика дац Ӏесачу стагана озабезам гайтар, и хӀума дарца хьаналчу стагана нийса кхел ца йойтуш. 
<p><a href="proverbs18che.html" target="_blank"><b>Кицаш (Притчи) 18:6</b></a>  Сонтачу стеган багано дов доккху, цо аьлларг бахьана долуш буй тохар а хуьлу. 
<p><a href="proverbs18che.html" target="_blank"><b>Кицаш (Притчи) 18:7</b></a>  Сонтачу стеган мотт — цуьнан дакъазавалар бу, цо мел олург — цунна хӀоттийна гур бу. 
<p><a href="proverbs18che.html" target="_blank"><b>Кицаш (Притчи) 18:8</b></a>  Эладитане дешнаш мерза даар санна хуьлу. Уьш нийсса адаман кийра дуьссу. 
<p><a href="proverbs18che.html" target="_blank"><b>Кицаш (Притчи) 18:9</b></a>  Балха тӀехь мало йийриг а, хӀуманаш йохош верг а цхьана доьзалера ву. 
<p><a href="proverbs18che.html" target="_blank"><b>Кицаш (Притчи) 18:10</b></a>  Веза Эла — дика йина бӀов санна ву: хьанал стаг, Цунна тӀе кхаьчча, кхерам боцуш хуьлу. 
<p><a href="proverbs18che.html" target="_blank"><b>Кицаш (Притчи) 18:11</b></a>  Хьал долчун бахам чӀагӀйина гӀала санна хуьлу цунна. И бахам шена гонах хӀоттийна боккха пен санна хета цунна. 
<p><a href="proverbs18che.html" target="_blank"><b>Кицаш (Притчи) 18:12</b></a>  Курачу стеган дог, цуьнан вожар хилале, ирхдоьду, ткъа ша лахара хеттачул тӀаьхьа стеган сий хьаладер ду. 
<p><a href="proverbs18che.html" target="_blank"><b>Кицаш (Притчи) 18:13</b></a>  ХӀумане ла а догӀале жоп луш волу стаг сонта ву, цунна тӀе эхь догӀу. 
<p><a href="proverbs18che.html" target="_blank"><b>Кицаш (Притчи) 18:14</b></a>  Стеган сино, иза цомгуш хилча, цу цамгарх тола ницкъ ло, амма доьхна са лалург мила хир ву? 
<p><a href="proverbs18che.html" target="_blank"><b>Кицаш (Притчи) 18:15</b></a>  Хьекъал долчу стеган даго хаарш лоху, шен лергашца хааршка ладогӀа кийча ву иза. 
<p><a href="proverbs18che.html" target="_blank"><b>Кицаш (Притчи) 18:16</b></a>  Стага деллачу совгӀато цунна хьалха некъ дӀабосту, цуьнгахула баьччанашна хьалха хӀотта мегар ду цунна. 
<p><a href="proverbs18che.html" target="_blank"><b>Кицаш (Притчи) 18:17</b></a>  Хьалха вистхилларг массарна а бакъ хета, кхин цхьаъ схьа а веана, шен хаттаршца шеко кхолла волаваллалц. 
<p><a href="proverbs18che.html" target="_blank"><b>Кицаш (Притчи) 18:18</b></a>  Кхаж тасарца къовсам а къастабо, хьалдолчеран дов а сацадо. 
<p><a href="proverbs18che.html" target="_blank"><b>Кицаш (Притчи) 18:19</b></a>  ОьгӀазвахана волу доттагӀа меттавало хала ду, чӀагӀйина гӀала яккхарал а. Вовшашца даьлла дов гӀалин кевнна тоьхначу догӀанал а чӀогӀа хуьлу. 
<p><a href="proverbs18che.html" target="_blank"><b>Кицаш (Притчи) 18:20</b></a>  Адамо аьллачух цуьнан шен са дузу. Шен дешнашкахула мел хилийтинчух Ӏебар ву иза. 
<p><a href="proverbs18che.html" target="_blank"><b>Кицаш (Притчи) 18:21</b></a>  Дахар а, Ӏожалла а стеган маттах доьзна ду. Цундела вистхила дезаш верг аьллачун тӀаьхье тӀелаца а кийча хила веза. 
<p><a href="proverbs18che.html" target="_blank"><b>Кицаш (Притчи) 18:22</b></a>  Дика зуда карийнарг декъала ву. Иза караяр цу стагана Веза Эла резахиларан билгало ю. 
<p><a href="proverbs18che.html" target="_blank"><b>Кицаш (Притчи) 18:23</b></a>  Къен стаг дехар деш вистхуьлу, ткъа хьалдолчун жоп кӀоршаме хуьлу. 
<p><a href="proverbs18che.html" target="_blank"><b>Кицаш (Притчи) 18:24</b></a>  ДоттагӀий дукха хиларо вохарна тӀевалаво, амма бакъволу доттагӀа хилча, иза вешил а уллора хуьлу.
<p><a href="proverbs19che.html" target="_blank"><b>Кицаш (Притчи) 19:1</b></a>  Къен а волуш, кхоччуш цӀена лела стаг гӀоле ву, харц луьйш волчу стагал — иза-м сонтаниг ма ву. 
<p><a href="proverbs19che.html" target="_blank"><b>Кицаш (Притчи) 19:2</b></a>  ХӀуманах доллург а ца хууш, иза кхочушдан гӀертар дика дац. ХӀуманна тӀехь сихлуш волчун ког тасабаларна кхерам бу. 
<p><a href="proverbs19che.html" target="_blank"><b>Кицаш (Притчи) 19:3</b></a>  Сонта хиларо стеган некъ талхабо, амма шен даг чохь цо Дела бехкево. 
<p><a href="proverbs19che.html" target="_blank"><b>Кицаш (Притчи) 19:4</b></a>  Хьоло доттагӀий доьбуьйту, ткъа къен верг шен доттагӀчо а вуьту. 
<p><a href="proverbs19che.html" target="_blank"><b>Кицаш (Притчи) 19:5</b></a>  Харцтоьшалла динарг таӀзар ца деш вуьсур вац, аьшпаш буттург а маьрша паргӀатвер вац. 
<p><a href="proverbs19che.html" target="_blank"><b>Кицаш (Притчи) 19:6</b></a>  Дукхахболу нах хьолахошна хьесталуш лела, хӀорра а совгӀаташ дечун доттагӀа хила лууш а хуьлу. 
<p><a href="proverbs19che.html" target="_blank"><b>Кицаш (Притчи) 19:7</b></a>  Къен стаг шен гергарчарна ца веза — цул сов, доттагӀий а дӀабоьрзу цунах. Царна тӀаьхьа а ваьлла, цо цаьрга гӀо мел дехарх, царна иза хезар вац. 
<p><a href="proverbs19che.html" target="_blank"><b>Кицаш (Притчи) 19:8</b></a>  Хьекъалалле кхача лууш волчунна шен са деза. Хьекъалаллица лелаш верг дикане кхочур ву. 
<p><a href="proverbs19che.html" target="_blank"><b>Кицаш (Притчи) 19:9</b></a>  Харцтоьшалла динчунна таӀзар дийр ду, ткъа харцдерг дуьйцуш верг а хӀаллакьхир ву. 
<p><a href="proverbs19che.html" target="_blank"><b>Кицаш (Притчи) 19:10</b></a>  Сонтачунна хьал долуш вахар ца догӀу, ткъа элашна тӀехь куьйгалла дар лега данне а ца догӀу. 
<p><a href="proverbs19che.html" target="_blank"><b>Кицаш (Притчи) 19:11</b></a>  Адаман хьекъалалло иза сихха оьгӀаз ца вохуьйту. Шена дина зулам дукха даре ца деш дитаро адаман сий до. 
<p><a href="proverbs19che.html" target="_blank"><b>Кицаш (Притчи) 19:12</b></a>  Паччахьан дарвалар лоьмо гӀигӀ дар санна хуьлу, ткъа цуьнан резахилар — бацана тӀе диллина тхи санна ду. 
<p><a href="proverbs19che.html" target="_blank"><b>Кицаш (Притчи) 19:13</b></a>  Сонта кӀант — шен дена докъазаллина хуьлу, ткъа къийсалуш йолу зуда — ца соцу ладар санна ю. 
<p><a href="proverbs19che.html" target="_blank"><b>Кицаш (Притчи) 19:14</b></a>  Стеган хӀусам а, бахам а — дайх дисина хуьлу, ткъа хьекъал долу зуда Везачу Элера ю. 
<p><a href="proverbs19che.html" target="_blank"><b>Кицаш (Притчи) 19:15</b></a>  Малоно наб йоуьйту, ткъа хӀуманна бала ца хиларо мацалле кхачаво. 
<p><a href="proverbs19che.html" target="_blank"><b>Кицаш (Притчи) 19:16</b></a>  Шена тӀедиллинарг кхочушдечо дахар лардо, амма некъаш ца къестош верг хӀаллакьхир ву. 
<p><a href="proverbs19che.html" target="_blank"><b>Кицаш (Притчи) 19:17</b></a>  Мискачунна дина дика Везачу Элана делла духалург ду, ткъа Везачу Эло иза цунна юхадерзор ду. 
<p><a href="proverbs19che.html" target="_blank"><b>Кицаш (Притчи) 19:18</b></a>  ТаӀзар дарца нисве хьайн кӀант, цо цунах пайда эцаре сатийса йиш хилча. Ахь иза нис ца вахь, цуьнан Ӏожаллина бехке хир ву хьо. 
<p><a href="proverbs19che.html" target="_blank"><b>Кицаш (Притчи) 19:19</b></a>  Сихха оьгӀазвоьдург жоьпе озор ву. Цкъа иза баланах паргӀатваьккхича, кхин а изза дан дезар ду хьан. 
<p><a href="proverbs19che.html" target="_blank"><b>Кицаш (Притчи) 19:20</b></a>  Хьайна дечу хьехаршка ла а дугӀуш, Ӏама, хиндолчу цхьана дийнахь хьо хьекъале хир ву. 
<p><a href="proverbs19che.html" target="_blank"><b>Кицаш (Притчи) 19:21</b></a>  Кхочушдан лерина хӀуманаш стеган даг чохь дукха хуьлу, амма Везачу Эло сацийнарг бен кхочуш хир дац. 
<p><a href="proverbs19che.html" target="_blank"><b>Кицаш (Притчи) 19:22</b></a>  Уггар чӀогӀа лоруш дерг тешаме хилар ду, цундела къен хилар гӀоле ду, харцлуьйш хиларал. 
<p><a href="proverbs19che.html" target="_blank"><b>Кицаш (Притчи) 19:23</b></a>  Стаг Везачу Эле болчу ларамах вуьзна хилча, цунна дахар карор ду. Синтем а болуш, буьйса йоккхур ю цо, вон цунна тӀе догӀур дац. 
<p><a href="proverbs19che.html" target="_blank"><b>Кицаш (Притчи) 19:24</b></a>  Малончо, шуьнна тӀе а кхевдина, ша схьаэцнарг шен бете хьала а ца кхачайо. 
<p><a href="proverbs19che.html" target="_blank"><b>Кицаш (Притчи) 19:25</b></a>  Кхаьрдаш волчу стагана таӀзар дича, бодане нах а меттабогӀу, ткъа хьекъал долчух бехк баьккхича, цуьнан кхетам совбер бу. 
<p><a href="proverbs19che.html" target="_blank"><b>Кицаш (Притчи) 19:26</b></a>  Шен деца кӀоршаме а волуш, шен нана дӀалоьллуш верг юьхьӀаьржачу хӀуттуьйту а, эхь тӀедоуьйту а кӀант ву. 
<p><a href="proverbs19che.html" target="_blank"><b>Кицаш (Притчи) 19:27</b></a>  Сан кӀант, бехк баккхаре ладогӀа хьо сацахь, хаарш лучу хьехамна тӀера хьо дӀаволу. 
<p><a href="proverbs19che.html" target="_blank"><b>Кицаш (Притчи) 19:28</b></a>  Тешаме воцу теш нийса кхел ярх кхаьрда, ткъа Ӏесачу стага зуламе мел дерг дӀакхоллу. 
<p><a href="proverbs19che.html" target="_blank"><b>Кицаш (Притчи) 19:29</b></a>  Кхаьрдаш болчу нахана таӀзарш кечдина ду, ткъа сонтачеран баккъашна гӀаж а кийча ю.
<p><a href="proverbs20che.html" target="_blank"><b>Кицаш (Притчи) 20:1</b></a>  ЧагӀаро бага лен йоккху, къаьркъано мотт галбоккху. Цара тилийна мел верг хьекъал доцуш ву. 
<p><a href="proverbs20che.html" target="_blank"><b>Кицаш (Притчи) 20:2</b></a>  Паччахьан дарвалар лоьмо гӀигӀ дар санна хуьлу. Иза дарволуьйтуш волчо шен дахарна кхерам тӀебоуьйту. 
<p><a href="proverbs20che.html" target="_blank"><b>Кицаш (Притчи) 20:3</b></a>  Къовсаваларх ларвалар — лараме хӀума ду, ткъа муьлхха а сонта стаг къовсавала кийча ву. 
<p><a href="proverbs20che.html" target="_blank"><b>Кицаш (Притчи) 20:4</b></a>  Малончо дан деззачу хенахь охана ца до, цундела цунна ялта чудерзочу хенахь хӀумма а карор дац. 
<p><a href="proverbs20che.html" target="_blank"><b>Кицаш (Притчи) 20:5</b></a>  Адаман даг чохь дерг кӀоргачу гӀунна чохь долу хи санна ду, ткъа кхетамечу стаге и хи хьаладаккхало. 
<p><a href="proverbs20che.html" target="_blank"><b>Кицаш (Притчи) 20:6</b></a>  Дукхахдолчу адамаша шаьш тешаме хиларх лаьцна дуьйцу, амма билггал тешаме верг каро хала ду. 
<p><a href="proverbs20che.html" target="_blank"><b>Кицаш (Притчи) 20:7</b></a>  Хьанал стаг кхоччуш цӀеначу новкъахь лелаш ву. Цуьнан тӀаьхьенах долу бераш мел декъала хир ду! 
<p><a href="proverbs20che.html" target="_blank"><b>Кицаш (Притчи) 20:8</b></a>  Кхел ян охьахиинчу паччахьан бӀаьргашна дерриг а вон а, дика а гуш хуьлу. 
<p><a href="proverbs20che.html" target="_blank"><b>Кицаш (Притчи) 20:9</b></a>  Хьан эр ду те: «Сан даг чохь со цӀена ву, со сайн къинойх цӀанвелла»? 
<p><a href="proverbs20che.html" target="_blank"><b>Кицаш (Притчи) 20:10</b></a>  Харц терза лелор а, харц саьхьаца озар а — ший а Везачу Элана дегаза хета. 
<p><a href="proverbs20che.html" target="_blank"><b>Кицаш (Притчи) 20:11</b></a>  Ур-атталла бер а девза цо дечу гӀуллакхашкахула — цо лелош дерг цӀена я Ӏеса хиларехула. 
<p><a href="proverbs20che.html" target="_blank"><b>Кицаш (Притчи) 20:12</b></a>  ХӀума хезаш долу лергаш а, хӀума гуш долу бӀаьргаш а — ший а Везачу Эло кхоьллина ду. 
<p><a href="proverbs20che.html" target="_blank"><b>Кицаш (Притчи) 20:13</b></a>  Наб езаш волчунна тӀе къоьлла йогӀур ю, амма стаг сема хилахь, кхачанах вуьзна лелар ву иза. 
<p><a href="proverbs20che.html" target="_blank"><b>Кицаш (Притчи) 20:14</b></a>  Хьоьгара цхьа хӀума оьцуш волчо даим а олу: «ХӀара хӀума дукха дика а яц, кхунах дукха а доьху», амма хьуна юьстахволлушехь, цо ша бина мах бахьана долуш дозаллаш до. 
<p><a href="proverbs20che.html" target="_blank"><b>Кицаш (Притчи) 20:15</b></a>  Деши а ду, жовхӀарш а дукха хуьлу, амма хьекъале вистхилар дезо ду. 
<p><a href="proverbs20che.html" target="_blank"><b>Кицаш (Притчи) 20:16</b></a>  Хийрачу стагах дош далар нислахь, цуьнгара бедар яккха. Закъалтана йита иза, ца вевзачу стагах цо жоп луш хилча. 
<p><a href="proverbs20che.html" target="_blank"><b>Кицаш (Притчи) 20:17</b></a>  Мерза хуьлу харцонца даьккхина бепиг, амма иза багахь жагӀа хилла дӀахӀутту. 
<p><a href="proverbs20che.html" target="_blank"><b>Кицаш (Притчи) 20:18</b></a>  Хьехаре ла а дугӀуш, хӀума кхочушдан кечло. ТӀом болабале, нахах дагаволуш хила. 
<p><a href="proverbs20che.html" target="_blank"><b>Кицаш (Притчи) 20:19</b></a>  Эладита деш волчо къайлаха дерг а дӀадуьйцур ду, цундела дукха луьйш волчун доттагӀа ма хила. 
<p><a href="proverbs20che.html" target="_blank"><b>Кицаш (Притчи) 20:20</b></a>  Дена а, нанна а стага неӀалт олуш хилча, цуьнан дахаран серло Ӏаьржачу боданехь дӀайовр ю. 
<p><a href="proverbs20che.html" target="_blank"><b>Кицаш (Притчи) 20:21</b></a>  Юьхьанца сихха карабеана бахам тӀаьхьо декъала хир бац. 
<p><a href="proverbs20che.html" target="_blank"><b>Кицаш (Притчи) 20:22</b></a>  «Ас бекхам бийр бу вон диначунна», — ма ала. Везачу Эле хьоьжуш хила, Цо хьо кӀелхьарвоккхур ву. 
<p><a href="proverbs20che.html" target="_blank"><b>Кицаш (Притчи) 20:23</b></a>  Дегаза хета Везачу Элана нийса йоцу герканаш, ткъа харц лело терзанаш Ӏеса хӀума ду Цунна гергахь. 
<p><a href="proverbs20che.html" target="_blank"><b>Кицаш (Притчи) 20:24</b></a>  Адаман гӀулчаш Везачу Элера хуьлу дела, шен некъ стаге муха къасталур бара? 
<p><a href="proverbs20che.html" target="_blank"><b>Кицаш (Притчи) 20:25</b></a>  Нагахь санна сихвеллачохь стага Везачу Элана цхьа хӀума дӀаяла чӀагӀо яхь, амма цунах лаьцна тӀаьхьо бен ойла ца яхь, иза цунна гур санна ю. 
<p><a href="proverbs20che.html" target="_blank"><b>Кицаш (Притчи) 20:26</b></a>  Хьекъалечу паччахьо, Ӏеса нах Ӏора а баьхна, хьийзаш йолу чкъург царна тӀе хоьцур ю. 
<p><a href="proverbs20che.html" target="_blank"><b>Кицаш (Притчи) 20:27</b></a>  Стеган са — Везачу Элан стогар бу. Адаман оцу синехула дагахь дерг толлу Везачу Эло. 
<p><a href="proverbs20che.html" target="_blank"><b>Кицаш (Притчи) 20:28</b></a>  Безамо а, тешаме хиларо а паччахь ларво, ткъа ца соцучу безамца цуьнан паччахьалла чӀагӀдо. 
<p><a href="proverbs20che.html" target="_blank"><b>Кицаш (Притчи) 20:29</b></a>  Кегий нах шайгахь болчу ницкъо хазбо, ткъа баккхийчу нахехь церан къежбалар тов. 
<p><a href="proverbs20che.html" target="_blank"><b>Кицаш (Притчи) 20:30</b></a>  Еттаро а, чевнаша а стаг вонах цӀанво, цо текхначу балано цуьнан дог а цӀандо.
<p><a href="proverbs21che.html" target="_blank"><b>Кицаш (Притчи) 21:1</b></a>  Паччахьан дог Везачу Элан карахь ду, хорша чуьра хи санна, Шена луъучу метте дӀахьажо йиш ю Цуьнан иза. 
<p><a href="proverbs21che.html" target="_blank"><b>Кицаш (Притчи) 21:2</b></a>  Шен бӀаьргашкахула стагана дерриг а шен некъаш нийса хета, амма Веза Эла цуьнан дог зуьйш ву. 
<p><a href="proverbs21che.html" target="_blank"><b>Кицаш (Притчи) 21:3</b></a>  Бакъдерг а, нийсо а лелор Везачу Элана тамехь ду, сагӀанаш дохучул. 
<p><a href="proverbs21che.html" target="_blank"><b>Кицаш (Притчи) 21:4</b></a>  Адам сийсаздоккхуш долу бӀаьргаш а, кура дог а — Ӏесачу нехан дахарехь къилахь хӀума ду. 
<p><a href="proverbs21che.html" target="_blank"><b>Кицаш (Притчи) 21:5</b></a>  Хьаналчу стеган Ӏалашонаша иза шортонна тӀе кхачаво, ткъа сиха леларо адам къоьлли тӀе кхачадо. 
<p><a href="proverbs21che.html" target="_blank"><b>Кицаш (Притчи) 21:6</b></a>  Харцлерца гулдеш долу хьал Ӏожалла лоьхучеран сихха къайлайолу Ӏаь санна ду. 
<p><a href="proverbs21che.html" target="_blank"><b>Кицаш (Притчи) 21:7</b></a>  Ӏесачу наха еш йолчу къизалло уьш шаьш дакъазабоху, хӀунда аьлча царна нийсонца лела ца лаьа. 
<p><a href="proverbs21che.html" target="_blank"><b>Кицаш (Притчи) 21:8</b></a>  Харцонца лелаш волчун некъаш галморзаха дуьйлуш хуьлу, ткъа хьаналчу стеган лелар нийса хуьлу. 
<p><a href="proverbs21che.html" target="_blank"><b>Кицаш (Притчи) 21:9</b></a>  Шерачу тхевнна тӀехь сонехь Ӏар гӀоле ду, къийса лууш йолчу зудчуьнца цхьаьна цӀа чохь Ӏачул. 
<p><a href="proverbs21che.html" target="_blank"><b>Кицаш (Притчи) 21:10</b></a>  Вон стаг вонаш лело лууш хуьлу, цо шена уллорачух къинхетам а ца бо. 
<p><a href="proverbs21che.html" target="_blank"><b>Кицаш (Притчи) 21:11</b></a>  Кхечу нахах кхаьрдаш волчунна ахьа таӀзар дича, бодане нах а хьекъалалле кхочур бу. Хьекъал долчунна ахьа хьехар дича, цуьнан хаарш совдевр ду. 
<p><a href="proverbs21che.html" target="_blank"><b>Кицаш (Притчи) 21:12</b></a>  Нийса лелаш волу Дела Ӏесачеран цӀенош тергал деш хуьлу, Цо дакъазабоху Ӏеса нах. 
<p><a href="proverbs21che.html" target="_blank"><b>Кицаш (Притчи) 21:13</b></a>  Мискачара доккху орца хезча, шен лергаш дӀакъовлуш волчунна, цо орца доьхуш мохь хьаькхча, цхьа а стаг цунна орцах вер вац. 
<p><a href="proverbs21che.html" target="_blank"><b>Кицаш (Притчи) 21:14</b></a>  Къайлаха динчу совгӀато оьгӀазалла дӀайоккху. Цхьанна а ца хоуьйтуш беллачу кхоо оьгӀазвахар дӀадоккху. 
<p><a href="proverbs21che.html" target="_blank"><b>Кицаш (Притчи) 21:15</b></a>  Нийсонца йинчу кхело хьаналчу нахана хазахетар дахьа, амма харцонаш лелораш цо къемате кхочуьйту. 
<p><a href="proverbs21che.html" target="_blank"><b>Кицаш (Притчи) 21:16</b></a>  Хьекъал долчун некъа тӀехь тилавелларг беллачеран дуьнен чохь соцур ву. 
<p><a href="proverbs21che.html" target="_blank"><b>Кицаш (Притчи) 21:17</b></a>  Сакъерар дезачунна къоьлла тӀейогӀур ю. ЧагӀар а, токхе кхача а безарг цкъа а хьал долуш хир вац. 
<p><a href="proverbs21che.html" target="_blank"><b>Кицаш (Притчи) 21:18</b></a>  Хьаналчеран метта, бохам Ӏесачарна тӀе богӀур бу, ткъа догцӀеначеран метта, иза тешаме боцучарна тӀе богӀур бу. 
<p><a href="proverbs21che.html" target="_blank"><b>Кицаш (Притчи) 21:19</b></a>  Яьссачу арахь вахар гӀоле ду, къийсаяла а, яппарш ян а луучу зудчуьнца вехачул. 
<p><a href="proverbs21che.html" target="_blank"><b>Кицаш (Притчи) 21:20</b></a>  Хьекъалечун цӀа чохь дика кхача а, деза даьтта а хуьлу, ткъа сонтачо шен ерг а чӀанайоккху. 
<p><a href="proverbs21che.html" target="_blank"><b>Кицаш (Притчи) 21:21</b></a>  Массо а хенахь нийсонца а, безамца а леларна тӀегӀерташ верг дуккха а вехар ву, цуьнца нийса лелар ду, цундела цуьнан сий дийр ду. 
<p><a href="proverbs21che.html" target="_blank"><b>Кицаш (Притчи) 21:22</b></a>  Хьекъал долчуьнга ницкъболчаьргара гӀала а схьаяккхало, церан бӀобулуш хилла долу пенаш а дохало. 
<p><a href="proverbs21che.html" target="_blank"><b>Кицаш (Притчи) 21:23</b></a>  Шен бага а, мотт а ларбечо ша вочу хӀуманах кӀелхьарвоккхур ву. 
<p><a href="proverbs21che.html" target="_blank"><b>Кицаш (Притчи) 21:24</b></a>  Кхечу нахах кхаьрдарг кура а, ша лакхара хеташ а ву. Доза доцуш долчу кураллица лелаш ву цу тайпана стаг. 
<p><a href="proverbs21che.html" target="_blank"><b>Кицаш (Притчи) 21:25</b></a>  Малонча шен лаамаша хӀаллакво, хӀунда аьлча цуьнан куьйгаша болх бан ца туьгу.
<p><a href="proverbs21che.html" target="_blank"><b>Кицаш (Притчи) 21:26</b></a>  Де дийне мел долу, цу сутаралло са доу цуьнан, ткъа хьаналчу стага шен долахь дерг, кхоа а ца деш, дӀало. 
<p><a href="proverbs21che.html" target="_blank"><b>Кицаш (Притчи) 21:27</b></a>  Везачу Элана ца деза Ӏесачу наха дохуш долу сагӀанаш, уьш мекарлонца дохуш хилча — муххале а ца деза. 
<p><a href="proverbs21che.html" target="_blank"><b>Кицаш (Притчи) 21:28</b></a>  Харцтоьшалла дийриг хӀаллакьхир ву, ткъа дикка ладоьгӀна волчу тешо чаккхенна тӀекхаччалц дуьйцур ду. 
<p><a href="proverbs21che.html" target="_blank"><b>Кицаш (Притчи) 21:29</b></a>  Ӏесачу стага моттаргӀанаш лелайо, ткъа хьаналчу стага ша лелачу некъан ойла йо. 
<p><a href="proverbs21che.html" target="_blank"><b>Кицаш (Притчи) 21:30</b></a>  Цхьа а хьекъалалла а, я кхетам а, я Ӏалашо а лаьттар яц Везачу Элана дуьхьал. 
<p><a href="proverbs21che.html" target="_blank"><b>Кицаш (Притчи) 21:31</b></a>  ТӀом болучу дийнахь говр кечйо, амма толам Везачу Элера бу.
<p><a href="proverbs22che.html" target="_blank"><b>Кицаш (Притчи) 22:1</b></a>  Стеган дика цӀе яккхар хьал долуш хуьлучул а деза ду. Нехан ларам детил а, дешил а беза бу. 
<p><a href="proverbs22che.html" target="_blank"><b>Кицаш (Притчи) 22:2</b></a>  Хьал долуш верг а, къен верг а, ишттачу хӀумане хьаьжжина, цхьатерра ву: и ший а Везачу Эло кхоьллина ву. 
<p><a href="proverbs22che.html" target="_blank"><b>Кицаш (Притчи) 22:3</b></a>  Хьекъал долчо, бохам хир бу аьлла шена хетча, цунах ша ларвойту, ткъа бодане нах, нийсса цу тӀе боьлху дела, жоьпе озабо. 
<p><a href="proverbs22che.html" target="_blank"><b>Кицаш (Притчи) 22:4</b></a>  Кхечарал ша лахара а хеташ, Везачу Эле болчу ларамах стаг вуьзна велахь, цунна хьал а, сий а, дика дахар а хуьлуьйтур ду. 
<p><a href="proverbs22che.html" target="_blank"><b>Кицаш (Притчи) 22:5</b></a>  Зуламечу нехан некъашна тӀехь коканаш а, гураш а хуьлу, амма шен дахар дезаш верг цига гӀур вац. 
<p><a href="proverbs22che.html" target="_blank"><b>Кицаш (Притчи) 22:6</b></a>  Жима долчу хенахь Ӏамаде бер нийсачу новкъахула лела — иза, доккха хилча, цу некъа тӀера дӀадер дац. 
<p><a href="proverbs22che.html" target="_blank"><b>Кицаш (Притчи) 22:7</b></a>  Хьал долуш волчо къечу нахана тӀехь олалла до. Юхалург хӀума оьцуш верг и хӀума лучун ялхо хуьлу. 
<p><a href="proverbs22che.html" target="_blank"><b>Кицаш (Притчи) 22:8</b></a>  Зуламан хӀу тосучо бохаман ялта гулдийр ду, ткъа кхечарна цо еш йолу гӀело чекхъер ю. 
<p><a href="proverbs22che.html" target="_blank"><b>Кицаш (Притчи) 22:9</b></a>  Декъала хир ву комаьрша стаг, хӀунда аьлча цо шен кхача къечу нахаца боькъу. 
<p><a href="proverbs22che.html" target="_blank"><b>Кицаш (Притчи) 22:10</b></a>  ДӀалалла шайна уллора нахах кхаьрдарг, иза дӀаваханчул тӀаьхьа вовшашка болу цабезам а, девнаш а, бага еттарш а дӀадевр ду. 
<p><a href="proverbs22che.html" target="_blank"><b>Кицаш (Притчи) 22:11</b></a>  ДогцӀеналла езаш а, маттана шера а хьо велахь, паччахь хьан доттагӀа хир ву. 
<p><a href="proverbs22che.html" target="_blank"><b>Кицаш (Притчи) 22:12</b></a>  Везачу Эло бакъдолу хаарш лардо, ткъа харцнехан дешнаш Цо дакъазадоху. 
<p><a href="proverbs22che.html" target="_blank"><b>Кицаш (Притчи) 22:13</b></a>  Малончо олу: «Арахь лом ду! Урамновкъахь со вуьйр ву!» 
<p><a href="proverbs22che.html" target="_blank"><b>Кицаш (Притчи) 22:14</b></a>  Нахаца лелаш йолчун бага йоккха кӀело санна ю, Везачу Эло неӀалт аьлларг цу чу вужур ву. 
<p><a href="proverbs22che.html" target="_blank"><b>Кицаш (Притчи) 22:15</b></a>  Шен даг чуьра дуьйна бер сонта хӀума дан кийча ду, амма таӀзаран серо цунна тӀера дӀалоллур ду иза. 
<p><a href="proverbs22che.html" target="_blank"><b>Кицаш (Притчи) 22:16</b></a>  Шена са яккхархьама къечу стагана гӀело йийриг а, хьал долчу стагана совгӀаташ дийриг а — и ший а къоьлле кхочур ву. 
<p><a href="proverbs22che.html" target="_blank"><b>Кицаш (Притчи) 22:17</b></a>  Хьекъалалла долчийн дешнийн тидам а бе, цаьрга ла а догӀа. Ас хьуна Ӏамор долчун даггара ойла е,
<p><a href="proverbs22che.html" target="_blank"><b>Кицаш (Притчи) 22:18</b></a>  хӀунда аьлча тамехь хир ду хӀара дешнаш хьайн дагахь латтор а, уьш дӀадийцийта кийча хилийтар а.
<p><a href="proverbs22che.html" target="_blank"><b>Кицаш (Притчи) 22:19</b></a>  Хьуна ас тахана Ӏамор ду и хьекъале кицанаш, Везачу Элана тӀетевжаш хьо хилийтархьама.
<p><a href="proverbs22che.html" target="_blank"><b>Кицаш (Притчи) 22:20</b></a>  Ас хьуна ткъе итт хьекъале аьлларг дӀаяздина, хьекъалаллех а, хаарех а дуьзна ма ду.
<p><a href="proverbs22che.html" target="_blank"><b>Кицаш (Притчи) 22:21</b></a>  Цара Ӏамор ду хьуна нийса а, бакъ а дерг, тӀаккха хуур ду хьуна хьо ваийтинчунна нийса жоп дала. 
<p><a href="proverbs22che.html" target="_blank"><b>Кицаш (Притчи) 22:22</b></a>  Къечуьнгара иза атта хетарна хӀума схьа а ма яккха, кхел ечу меттехь декъазачунна гӀело а ма е.
<p><a href="proverbs22che.html" target="_blank"><b>Кицаш (Притчи) 22:23</b></a>  Везачу Эло къен болчаьрга гӀо доккхур ду, царна къола динчарна къола а дийр ду Цо. 
<p><a href="proverbs22che.html" target="_blank"><b>Кицаш (Притчи) 22:24</b></a>  Сихха оьгӀазвоьдучуьнца гергарло ма леладе, сиха моха йогӀучарна улло а ма гӀо,
<p><a href="proverbs22che.html" target="_blank"><b>Кицаш (Притчи) 22:25</b></a>  церан некъаш ца Ӏамархьама а, хьайна гур ца богӀийтархьама а. 
<p><a href="proverbs22che.html" target="_blank"><b>Кицаш (Притчи) 22:26</b></a>  Кхечу стагах дош а ма ло, цуьнан декхарш хьайна тӀе а ма лаца.
<p><a href="proverbs22che.html" target="_blank"><b>Кицаш (Притчи) 22:27</b></a>  Уьш хьоьга дӀа ца такхалахь, ур-атталла хьайн дӀавуьжу мотт-гӀайба а хьуна кӀелара дӀалоцур бу. 
<p><a href="proverbs22che.html" target="_blank"><b>Кицаш (Притчи) 22:28</b></a>  Хьайн дайша дӀахӀоттийна болу шира шу дӀа ма хилабе. 
<p><a href="proverbs22che.html" target="_blank"><b>Кицаш (Притчи) 22:29</b></a>  Шен говзалла дика хууш волу стаг гиний хьуна? Цо паччахьашна гӀуллакх дийр ду. Боданечу нахана гӀуллакх дийр дац цо.
<p><a href="proverbs23che.html" target="_blank"><b>Кицаш (Притчи) 23:1</b></a>  Айхьа куьйгалхошца хӀума юучу хенахь, хьо хьаьнца хиъна Ӏаш ву диц ма де.
<p><a href="proverbs23che.html" target="_blank"><b>Кицаш (Притчи) 23:2</b></a>  Дуккха а хӀума яа хьан лаам хилахь, хьайн логана дуьхьало хӀоттае.
<p><a href="proverbs23che.html" target="_blank"><b>Кицаш (Притчи) 23:3</b></a>  Чам болчу цуьнан кхачанах хьоьгуш ма хила, хӀунда аьлча цо хьо Ӏехо мега. 
<p><a href="proverbs23che.html" target="_blank"><b>Кицаш (Притчи) 23:4</b></a>  Хьал долуш хилархьама, хьайн сих валлалц къа ма хьега. Болх сацо беза хан йовззал хьекъале хила.
<p><a href="proverbs23che.html" target="_blank"><b>Кицаш (Притчи) 23:5</b></a>  Ахь хьайн бӀаьргаш хьоле дӀахьажошшехь, цуьнан дукха сиха тӀемаш а довлу, аьрзу санна, иза стигала хьала а доьду. 
<p><a href="proverbs23che.html" target="_blank"><b>Кицаш (Притчи) 23:6</b></a>  Саьхьарчу стеган шуьн тӀера яа хӀума ма яа, цуьнан мерзачу кхачанах вуьзна хила лууш ма хила,
<p><a href="proverbs23che.html" target="_blank"><b>Кицаш (Притчи) 23:7</b></a>  хӀунда аьлча цуьнан са, догӀа а тоьхна, дӀакъевлина ду. Цо хьоьга: «Яа а яа, мала а мала» эр ду, амма цуьнан дог хьоьца дац.
<p><a href="proverbs23che.html" target="_blank"><b>Кицаш (Притчи) 23:8</b></a>  Айхьа дӀакхаьллина цуьрг схьаӀеттор ду ахьа, ткъа ахьа аьлла мерза дешнаш а эрна хир ду хьан. 
<p><a href="proverbs23che.html" target="_blank"><b>Кицаш (Притчи) 23:9</b></a>  Хьекъал доцучуьнга хӀумма а ма ала, хӀунда аьлча хьекъалечу къамелах иза воьлур ву. 
<p><a href="proverbs23che.html" target="_blank"><b>Кицаш (Притчи) 23:10</b></a>  Ширачу заманахь баьккхина шу цкъа а меттах ма баккха, боберийн кха а схьа ма даккха,
<p><a href="proverbs23che.html" target="_blank"><b>Кицаш (Притчи) 23:11</b></a>  хӀунда аьлча церан нуьцкъала ГӀодаккхархо ву, хьуна дуьхьал долу гӀуллакх Цо къастор ду. 
<p><a href="proverbs23che.html" target="_blank"><b>Кицаш (Притчи) 23:12</b></a>  Хьайн дог хӀума Ӏамарна тӀе дерзаде, хьайн лергаш хаарш хаза схьаделла. 
<p><a href="proverbs23che.html" target="_blank"><b>Кицаш (Притчи) 23:13</b></a>  Бер таӀзар ца деш ма диталахь, цунна иза догӀучохь. ГӀаж еттарца цунна таӀзар дарх бер лийр дац.
<p><a href="proverbs23che.html" target="_blank"><b>Кицаш (Притчи) 23:14</b></a>  Ахь сара беттарца берана таӀзар дахь, иза эхарте кхачарх кӀелхьардоккхур ду. 
<p><a href="proverbs23che.html" target="_blank"><b>Кицаш (Притчи) 23:15</b></a>  Сан кӀант, хьо даг чохь хьекъал долуш хилахь, со даггара ирс долуш хир ву.
<p><a href="proverbs23che.html" target="_blank"><b>Кицаш (Притчи) 23:16</b></a>  Сан кийрахь мел дерг а синкъераме хир ду, хьоьгара суна догцӀена долу дешнаш хазахь. 
<p><a href="proverbs23che.html" target="_blank"><b>Кицаш (Притчи) 23:17</b></a>  Къа летош болчу нахах ма хьега, амма массо а ханна Везачу Эле болчу ларамах вуьзна хила.
<p><a href="proverbs23che.html" target="_blank"><b>Кицаш (Притчи) 23:18</b></a>  Хьан хиндерг-м хьуна хьалха билггал хир ду, ткъа хьан сатуьйсийла цкъа а дӀадер дац. 
<p><a href="proverbs23che.html" target="_blank"><b>Кицаш (Притчи) 23:19</b></a>  Ла а догӀа, сан кӀант, хьекъале а хила, хьайн дог нийсачу некъа тӀе а дерзаде.
<p><a href="proverbs23che.html" target="_blank"><b>Кицаш (Притчи) 23:20</b></a>  ТӀехдаьккхина чагӀар муьйлучаьрца а, жижиг даар тӀехдоккхучаьрца а гергарло ма леладе,
<p><a href="proverbs23che.html" target="_blank"><b>Кицаш (Притчи) 23:21</b></a>  хӀунда аьлча маларш муьйлучунна а, сутара гай долчунна а къоьлла тӀейогӀур ю, ткъа наб озоро царна тӀе тӀелхигаш юхур ю. 
<p><a href="proverbs23che.html" target="_blank"><b>Кицаш (Притчи) 23:22</b></a>  Хьо дуьнен чу ваьккхинчу хьайн дега ладогӀалахь. Хьайн нене а ларамах вуьзна хилалахь, иза къанъелча а. 
<p><a href="proverbs23che.html" target="_blank"><b>Кицаш (Притчи) 23:23</b></a>  Бакъдерг лаха хьайна, цунах дӀа ма къаста. Иштта хьекъалалла а, хьо Ӏамор а, кхетам а лаха. 
<p><a href="proverbs23che.html" target="_blank"><b>Кицаш (Притчи) 23:24</b></a>  Хьаналчу стеган да чӀогӀа самукъадолуш хуьлу. Нагахь бераш хьекъалалла долуш делахь, да царах воккхавеш хуьлу. 
<p><a href="proverbs23che.html" target="_blank"><b>Кицаш (Притчи) 23:25</b></a>  Хьан дай-наний ирс долуш хуьлийла, хьан нана самукъадолуш хуьлийла. 
<p><a href="proverbs23che.html" target="_blank"><b>Кицаш (Притчи) 23:26</b></a>  Сан кӀант, дикка тидам бе сан, со лела некъ тамехь хуьлийла хьуна.
<p><a href="proverbs23che.html" target="_blank"><b>Кицаш (Притчи) 23:27</b></a>  Нахаца лела зуда — бух боцу Ӏин санна хуьлу хьуна, ткъа шен йоцу зуда — готта гӀу санна хуьлу хьуна.
<p><a href="proverbs23che.html" target="_blank"><b>Кицаш (Притчи) 23:28</b></a>  Иза кӀело йина Ӏаш волу талорхо санна ю, цуьнан леларо божаршна юкъахь йолу ямартло алсамйолуьйту. 
<p><a href="proverbs23che.html" target="_blank"><b>Кицаш (Притчи) 23:29</b></a>  Мила ву ахӀ-ухӀ деш? Мила ву девнаш дохуш, аьрзнаш деш? Хьенан ю, мичара яьлла а ца хууш, бӀаьргкӀелош Ӏаржйина? Хьенан бӀаьргаш ду, даьржина хи санна?
<p><a href="proverbs23che.html" target="_blank"><b>Кицаш (Притчи) 23:30</b></a>  Уьш чагӀарш муьйлучохь дуккха а хан йоккхучеран, чӀогӀа маларш муьйлучеран ду.
<p><a href="proverbs23che.html" target="_blank"><b>Кицаш (Притчи) 23:31</b></a>  ЧагӀар цӀен делахь а, цунах Ӏеха ма ло. Иза пхьегӀи чохь хаза ловзу, атта мала а ло.
<p><a href="proverbs23che.html" target="_blank"><b>Кицаш (Притчи) 23:32</b></a>  Амма цул тӀаьхьа цо, мерзлаьхьано санна, це туху, дӀаьвше лаьхьано санна, цергаш а юхку.
<p><a href="proverbs23che.html" target="_blank"><b>Кицаш (Притчи) 23:33</b></a>  Хьан бӀаьргашна хьалха хийра хӀуманаш хир ду, хьайн дагахь ахь кхетаме доцург дуьйцур ду.
<p><a href="proverbs23che.html" target="_blank"><b>Кицаш (Притчи) 23:34</b></a>  Хьуна хьо сихачу хӀорда тӀехь волуш санна хетар ду, хьуна хьо хӀордкеманан лакхарчу декъехь Ӏуьллуш санна хетар ду.
<p><a href="proverbs23che.html" target="_blank"><b>Кицаш (Притчи) 23:35</b></a>  Ахьа эр ду: «Цара йиттира суна, амма суна зе ца дина, чӀогӀа йиттира, амма суна иза хаа а ца делира. Со маца самавер ву те? И малар аса кхин а лохур ду».
<p><a href="proverbs24che.html" target="_blank"><b>Кицаш (Притчи) 24:1</b></a>  Вочу нахах ма хьега, цаьрца цхьаьна хила а ма лаа.
<p><a href="proverbs24che.html" target="_blank"><b>Кицаш (Притчи) 24:2</b></a>  Церан дегнаш чохь къиза хӀума дан Ӏалашо хуьлу, ткъа церан багара схьадолу къамелаш зуламах дуьзна хуьлу. 
<p><a href="proverbs24che.html" target="_blank"><b>Кицаш (Притчи) 24:3</b></a>  ЦӀенош хьекъалаллица деш ду, кхетам бахьана долуш ю цуьнан чӀогӀалла,
<p><a href="proverbs24che.html" target="_blank"><b>Кицаш (Притчи) 24:4</b></a>  хааршкахула цуьнан чоьнаш юзуш ю езачу а, хазачу а хӀуманех. 
<p><a href="proverbs24che.html" target="_blank"><b>Кицаш (Притчи) 24:5</b></a>  Хьекъалалла долуш верг ницкъ болуш хуьлу, ткъа хаарш дерг чӀагӀлуш хуьлу.
<p><a href="proverbs24che.html" target="_blank"><b>Кицаш (Притчи) 24:6</b></a>  ТӀом бан хьайна лууш хилча, нахах дагавала веза, хӀунда аьлча толам баккха дуккха а хьехамчаш оьшу. 
<p><a href="proverbs24che.html" target="_blank"><b>Кицаш (Притчи) 24:7</b></a>  Хьекъалалле кхача йиш яц сонтачийн. ГӀалин кевнехь ладаме хӀума дуьйцучу хенахь, церан ала хӀума ца хуьлу. 
<p><a href="proverbs24che.html" target="_blank"><b>Кицаш (Притчи) 24:8</b></a>  Вон дан ойла йолчу стеган, эладитанча ву аьлла, цӀе дӀагӀур ю.
<p><a href="proverbs24che.html" target="_blank"><b>Кицаш (Притчи) 24:9</b></a>  Сонтачу стага дан мел леринарг къилахь ду. Кхечарах кхаьрдарг дегаза хета нахана. 
<p><a href="proverbs24che.html" target="_blank"><b>Кицаш (Притчи) 24:10</b></a>  Вон тӀедеанчу дийнахь хьо доьналлех воьхнехь, хьан ницкъ билггал кӀезиг бу. 
<p><a href="proverbs24che.html" target="_blank"><b>Кицаш (Притчи) 24:11</b></a>  Ӏожаллина тӀе буьгуш берш кӀелхьарбаха! Харцбахьанина байа хьаьхна берш бойучуьра кӀелхьарбаха!
<p><a href="proverbs24che.html" target="_blank"><b>Кицаш (Притчи) 24:12</b></a>  «Цунах лаьцна ца хаьара тхуна», — ахь алахь, дегнаш Зуьйшволчо оцу хӀуманан тидам ца бо те? Хьан дахар лардеш Волчунна и хӀума дика хууш ду хьуна! Ша динчу гӀуллакхашка хьаьжжина, стагана доггӀург дӀалур ду Цо 
<p><a href="proverbs24che.html" target="_blank"><b>Кицаш (Притчи) 24:13</b></a>  Сан кӀант, моз даа, хӀунда аьлча иза дика ду. Алхашна чуьра моз мерза ду хьан маттана.
<p><a href="proverbs24che.html" target="_blank"><b>Кицаш (Притчи) 24:14</b></a>  Иштта хьекъалалла а дика ду хьан синна — иза хаа ду хьуна. Хьекъалалла карадахь, хиндерг хир ду хьан, ткъа хьан сатуьйсийла цкъа а чекхъер яц. 
<p><a href="proverbs24che.html" target="_blank"><b>Кицаш (Притчи) 24:15</b></a>  Ӏеса адам санна, хьаналчу стеган цӀенна уллохь кӀелонаш а ма е, цуьнан хӀусам а ма йохае.
<p><a href="proverbs24che.html" target="_blank"><b>Кицаш (Притчи) 24:16</b></a>  Делан лаамехь лелаш верг, ворхӀазза охьавоьжча а, хьалагӀоттур ву, ткъа Ӏесанаш — бохамаша охьаэгор бу. 
<p><a href="proverbs24che.html" target="_blank"><b>Кицаш (Притчи) 24:17</b></a>  Хьайн мостагӀчунна вон тӀедеача, сакъераделла ма хьовзалахь, иза, таса а велла, охьавожахь, самукъадаьлла а ма лелалахь.
<p><a href="proverbs24che.html" target="_blank"><b>Кицаш (Притчи) 24:18</b></a>  Везачу Элана хьан сакъерадалар дӀагича, Иза реза хир вац хьуна, тӀаккха Цо Шен оьгӀазалла хьан мостагӀчунна тӀера юхайоккхур ю хьуна. 
<p><a href="proverbs24che.html" target="_blank"><b>Кицаш (Притчи) 24:19</b></a>  Зуламечу нахана оьгӀаз а ма эха, Ӏесачарах хьега а ма хьега,
<p><a href="proverbs24che.html" target="_blank"><b>Кицаш (Притчи) 24:20</b></a>  хӀунда аьлча зуламечу нехан сатуьйсийла яц, Ӏесачеран чиркх а дӀабовр бу. 
<p><a href="proverbs24che.html" target="_blank"><b>Кицаш (Притчи) 24:21</b></a>  Везачу Элах кхералахь, сан кӀант, иштта паччахьах а кхера, ямартчу нахах дӀа а ма кхета,
<p><a href="proverbs24che.html" target="_blank"><b>Кицаш (Притчи) 24:22</b></a>  хӀунда аьлча хьуна дагахь а доцучу хенахь цаьргара хьуна бохам бер бу. Хьуна хуур а дац цара хьайна хӀун бала бахьа. 
<p><a href="proverbs24che.html" target="_blank"><b>Кицаш (Притчи) 24:23</b></a>  Кхузахь хьекъалчеран дешнаш кхин а ду. Кхелахочо озабезам бар дика дац.
<p><a href="proverbs24che.html" target="_blank"><b>Кицаш (Притчи) 24:24</b></a>  Бехке волчуьнга: «Хьо бехке вац», — кхелахочо алахь, халкъаша цунна неӀалташ кхайкхор ду, къаьмнашна иза дегаза а хетар ву.
<p><a href="proverbs24che.html" target="_blank"><b>Кицаш (Притчи) 24:25</b></a>  Ткъа бехке волчунна кхел йийриг дика хир ву, иза чӀогӀа декъал а хир ву. 
<p><a href="proverbs24che.html" target="_blank"><b>Кицаш (Притчи) 24:26</b></a>  ДогцӀеначу дешнашца жоп луш верг бета тӀе доттагӀаллин оба йоккхург санна ву. 
<p><a href="proverbs24che.html" target="_blank"><b>Кицаш (Притчи) 24:27</b></a>  Цкъа хьалха хьайн керт а, хьайн кха а меттадаладе, цул тӀаьхьа цӀа дан волало. 
<p><a href="proverbs24che.html" target="_blank"><b>Кицаш (Притчи) 24:28</b></a>  Бахьана дацахь, хьайн уллорачунна дуьхьал теш ма хила, хьайн багахула харцдерг ара а ма далийта.
<p><a href="proverbs24che.html" target="_blank"><b>Кицаш (Притчи) 24:29</b></a>  Иштта ма ала: «Иза соьца ма-хиллара, со а хир ву цуьнца, цунна доггӀург дӀалур ду аса». 
<p><a href="proverbs24che.html" target="_blank"><b>Кицаш (Притчи) 24:30</b></a>  Малончин кха долчухула тӀехвелира со, иштта хьекъал доцучун кемсийн бешана уллохула а тӀехвелира.
<p><a href="proverbs24che.html" target="_blank"><b>Кицаш (Притчи) 24:31</b></a>  Массо а меттехь тӀедаьлла асар дара, иштта коканийн коьллаш а яра тӀеевлла, тӀулгех йина гонахара керт йохийна лаьтташ яра.
<p><a href="proverbs24che.html" target="_blank"><b>Кицаш (Притчи) 24:32</b></a>  Цу массо а хӀумане а хьаьжна, аса ойла йира. Сайна гиначух иштта хьехар хилира суна:
<p><a href="proverbs24che.html" target="_blank"><b>Кицаш (Притчи) 24:33</b></a>  «Жимма вижина Ӏуьллур ву со, — боху малончо, — жимма садоӀуш Ӏийр ву, жимма, куьйгаш тӀекӀел а дехкина, Ӏуьллур ву».
<p><a href="proverbs24che.html" target="_blank"><b>Кицаш (Притчи) 24:34</b></a>  Амма хьо волчу къелла, къу санна, еана схьакхочур ю. Хьан эшар, талорхо санна, деана тӀекхочур ду хьуна.
<p><a href="proverbs25che.html" target="_blank"><b>Кицаш (Притчи) 25:1</b></a>  ХӀорш ду Сулим-паччахьан кхидолу кицанаш, яхӀудхойн паччахь волчу Хьузакх-ЯхӀун ялхоша схьагулдина долу. 
<p><a href="proverbs25che.html" target="_blank"><b>Кицаш (Притчи) 25:2</b></a>  Нах Делан сийдеш бу, Цо цхьадолу хӀуманаш къайладахарна. Нах паччахьан сийдеш бу, цо хӀуманаш талларна. 
<p><a href="proverbs25che.html" target="_blank"><b>Кицаш (Притчи) 25:3</b></a>  Стигалан лакхалле а, лаьттан кӀоргалле а кхачалург цахилар санна, паччахьан дагах а кхета йиш яц. 
<p><a href="proverbs25che.html" target="_blank"><b>Кицаш (Притчи) 25:4</b></a>  Боьхачух цӀанде дети, говзанчина кад бан гӀирс лур бу ахьа.
<p><a href="proverbs25che.html" target="_blank"><b>Кицаш (Притчи) 25:5</b></a>  Паччахьна уллора Ӏеса стаг дӀаваьккхича, нийсонехь чӀагӀлур ду цуьнан паччахьалла. 
<p><a href="proverbs25che.html" target="_blank"><b>Кицаш (Притчи) 25:6</b></a>  Паччахьна хьалха айхьа хьо хеста а ма ве, сийлахь болчийн метта охьа а ма хаа.
<p><a href="proverbs25che.html" target="_blank"><b>Кицаш (Притчи) 25:7</b></a>  «Схьавола!» — аьлла, паччахьо хьо тӀекхайкхича дика хир ду, цхьана элана хьалха хьо сийсазваьккхина хуьлучул. Хьан бӀаьргашна гинарг бахьана долуш
<p><a href="proverbs25che.html" target="_blank"><b>Кицаш (Притчи) 25:8</b></a>  стаг кхеле озо сих ма ло. Ахь хӀун дийр дара, хьайна уллорачо гӀуллакх къастийначул тӀаьхьа хьо юьхьӀаьржачу хӀоттийча? 
<p><a href="proverbs25che.html" target="_blank"><b>Кицаш (Притчи) 25:9</b></a>  Уллораниг хьайн гӀуллакхна кхеле озийча, кхечу стеган къайле гучу ма яккха.
<p><a href="proverbs25che.html" target="_blank"><b>Кицаш (Притчи) 25:10</b></a>  Хьо иштта лелаш велахь, иза хезначо хьо юьхьӀаьржачу хӀоттор ву, и юьхьӀаьржо хьо мел веха хьоьца хир ю. 
<p><a href="proverbs25che.html" target="_blank"><b>Кицаш (Притчи) 25:11</b></a>  Даточу пхьегӀи чохь Ӏуьллучу дашочу Ӏежех тера хуьлу доггӀучохь аьлла долу дош 
<p><a href="proverbs25che.html" target="_blank"><b>Кицаш (Притчи) 25:12</b></a>  Хьекъал долчу стеган нисваран дош дашочу чӀагарал а, уггар цӀеначу деших динчу туьтел а деза ду ладогӀа хуучу лергана. 
<p><a href="proverbs25che.html" target="_blank"><b>Кицаш (Притчи) 25:13</b></a>  Ялта чудерзочу хенахь лайн шело санна хуьлу ша дӀахьажийначунна тешаме волу геланча — шен олахочун дог ойу цо. 
<p><a href="proverbs25che.html" target="_blank"><b>Кицаш (Притчи) 25:14</b></a>  ДогӀа ца луш йолу марханаш а, мох а санна ду, совгӀат дийр ду а аьлла, иза цадар. 
<p><a href="proverbs25che.html" target="_blank"><b>Кицаш (Притчи) 25:15</b></a>  Собарца куьйгалхочун ойла корчуьйту, ткъа эсалчу къамело кхоччуш чӀогӀа йолу ойла а хуьйцу. 
<p><a href="proverbs25che.html" target="_blank"><b>Кицаш (Притчи) 25:16</b></a>  Хьайна моз карадахь, шен барамехь даа иза, тӀех дукха а диъна, и моз схьа ца Ӏетторхьама.
<p><a href="proverbs25che.html" target="_blank"><b>Кицаш (Притчи) 25:17</b></a>  Иштта хьайн доттагӀчун цӀа эхар а лагӀде, хьо кӀорда а вайтина, цуьнан хьайга цабезам ца кхоллабалийтархьама. 
<p><a href="proverbs25che.html" target="_blank"><b>Кицаш (Притчи) 25:18</b></a>  Чхьонкар я тур, я ира пха санна хуьлу шена уллорачунна дуьхьал харцтоьшалла деш волу стаг. 
<p><a href="proverbs25che.html" target="_blank"><b>Кицаш (Притчи) 25:19</b></a>  Вон тӀедеанчу хенахь тешаме воцучунна тӀетовжар — лозуш йолу церг я астагӀа ког санна хир ду хьуна. 
<p><a href="proverbs25che.html" target="_blank"><b>Кицаш (Притчи) 25:20</b></a>  Баланехь волчу стагана ирсе эшарш лекхар цуьнгара шийлачу дийнахь тӀера бедар схьаяккхар санна ду, я чевнна тӀебутту туьхаберам санна ду. 
<p><a href="proverbs25che.html" target="_blank"><b>Кицаш (Притчи) 25:21</b></a>  Хьайн мостагӀа меца велахь, цунна бепиг ло, иза хьогах велахь — хи ло:
<p><a href="proverbs25che.html" target="_blank"><b>Кицаш (Притчи) 25:22</b></a>  иштта дерг дарца цуьнан коьрта тӀе догуш долу кӀегий гулдо ахьа, ткъа Везачу Эло хьуна ял лур ю. 
<p><a href="proverbs25che.html" target="_blank"><b>Кицаш (Притчи) 25:23</b></a>  Къилбаседехьара схьахьоькхуш болчу мохо догӀанаш дахьаре терра, эладита дечун матто оьгӀазе хьежар дахьа. 
<p><a href="proverbs25che.html" target="_blank"><b>Кицаш (Притчи) 25:24</b></a>  Шерачу тхевнан цхьана сонехь Ӏар гӀоле ду, къийса лууш йолчу зудчуьнца цхьаьна цӀа чохь Ӏачул. 
<p><a href="proverbs25che.html" target="_blank"><b>Кицаш (Притчи) 25:25</b></a>  Генарчу махкара болу хаза кхаъ хьогах волчу стагана шийла хи санна бу. 
<p><a href="proverbs25che.html" target="_blank"><b>Кицаш (Притчи) 25:26</b></a>  Даьржина хи санна я бехдина шовда санна ву Ӏесачу стагана хьалха къарлуш волу дика стаг. 
<p><a href="proverbs25che.html" target="_blank"><b>Кицаш (Притчи) 25:27</b></a>  Моз тӀех даар вон хӀума хиларе терра, нуьцкъаш шен сий дайтар сий хилар дац. 
<p><a href="proverbs25che.html" target="_blank"><b>Кицаш (Притчи) 25:28</b></a>  Гонахара пен бохийна лаьтташ йолу гӀала санна ву са ца тохалуш волу стаг.
<p><a href="proverbs26che.html" target="_blank"><b>Кицаш (Притчи) 26:1</b></a>  Аьхка диллина ло а, ялта чудерзочу хенахь догӀу догӀа а санна товш доцуш хуьлу сонтачун сий дар. 
<p><a href="proverbs26che.html" target="_blank"><b>Кицаш (Притчи) 26:2</b></a>  Хьоза дӀасаэккхар санна а, чӀегӀардиг дӀасаэхар санна а, иштта бахьана доцуш боьллина болу сардам, тӀех а баьлла, кхочушхир бац. 
<p><a href="proverbs26che.html" target="_blank"><b>Кицаш (Притчи) 26:3</b></a>  Шад — говрана, дуьрста — вирана, ткъа гӀаж сонтачун букъана лерина хуьлу. 
<p><a href="proverbs26che.html" target="_blank"><b>Кицаш (Притчи) 26:4</b></a>  Сонтачун сонталле хьаьжжина ма ло жоп, хьо а цунах дӀа ца тарвалийтархьама. 
<p><a href="proverbs26che.html" target="_blank"><b>Кицаш (Притчи) 26:5</b></a>  Сонтачунна цуьнан сонталле хьаьжжина дала деза жоп, шен бӀаьргашкахь цунна ша хьекъале ву ца моттийтархьама. 
<p><a href="proverbs26che.html" target="_blank"><b>Кицаш (Притчи) 26:6</b></a>  Сонтачуьнгахула хабар дохьуьйтуш верг шен когех дӀахедаш я дӀовш молуш верг санна ву. 
<p><a href="proverbs26che.html" target="_blank"><b>Кицаш (Притчи) 26:7</b></a>  Хьекъал доцучун багара долу кица, астагӀчун когаш санна, ледара ду. 
<p><a href="proverbs26che.html" target="_blank"><b>Кицаш (Притчи) 26:8</b></a>  Сонтачун сий дар ширдолагца тӀулг дӀабехкар санна ду. 
<p><a href="proverbs26che.html" target="_blank"><b>Кицаш (Притчи) 26:9</b></a>  Сонтачун багара долу кица, мелла волчу стеган куьйгах дахана кӀохцал санна, жима хуьлу. 
<p><a href="proverbs26che.html" target="_blank"><b>Кицаш (Притчи) 26:10</b></a>  Массарна а чевнаш еш, пхерчий кхуьссург санна ву, сонтаниг я мила ву а ца хууш волу стаг шена болх байта лоцуш верг. 
<p><a href="proverbs26che.html" target="_blank"><b>Кицаш (Притчи) 26:11</b></a>  Шен Ӏетторашна тӀе юхадоьрзу жӀаьла санна, сонтаниг а шен сонталлина тӀегӀерта. 
<p><a href="proverbs26che.html" target="_blank"><b>Кицаш (Притчи) 26:12</b></a>  Ша хьекъал долуш вацахь а, ша иштта хеташ верг сонтачу стагал а оьшу. 
<p><a href="proverbs26che.html" target="_blank"><b>Кицаш (Притчи) 26:13</b></a>  Малончо олу: «Некъа тӀехь лом ду! Экха ду урамнекъашкахула лелаш!» 
<p><a href="proverbs26che.html" target="_blank"><b>Кицаш (Притчи) 26:14</b></a>  Шен кӀажаш тӀехь дӀасаетталуш йолу неӀ санна, иштта малонча а хуьлу шен меттахь дӀасакерчаш. 
<p><a href="proverbs26che.html" target="_blank"><b>Кицаш (Притчи) 26:15</b></a>  Малончо шен куьг бошхепа тӀе хьо, ткъа иза шен бете хьаладаьхьна валале, иза кӀадло. 
<p><a href="proverbs26che.html" target="_blank"><b>Кицаш (Притчи) 26:16</b></a>  Кхетамца къамелаш дечу ворхӀаннал а ша хьекъале хета малончина. 
<p><a href="proverbs26che.html" target="_blank"><b>Кицаш (Притчи) 26:17</b></a>  Шен гӀуллакх доцучу нехан девнна юккъе гӀортар тӀехдолучу жӀаьлин лергаш озор санна ду. 
<p><a href="proverbs26che.html" target="_blank"><b>Кицаш (Притчи) 26:18</b></a>  Хьераваьллачо нах хӀаллакбеш кхуьссуш долу а, догуш долу а пхерчий кхийсар санна хӀума ду,
<p><a href="proverbs26che.html" target="_blank"><b>Кицаш (Притчи) 26:19</b></a>  шена уллораниг Ӏеха а вина, цуьнга: «Ас бегаш бира!» алар. 
<p><a href="proverbs26che.html" target="_blank"><b>Кицаш (Притчи) 26:20</b></a>  Дечиг дӀадаьлча, цӀе а дӀайов, эладита чекхдаьлча, дов а дӀадолу. 
<p><a href="proverbs26che.html" target="_blank"><b>Кицаш (Притчи) 26:21</b></a>  КӀегашна тӀера йовхо хьалайолу, дечигах — цӀе хьалайолу, ткъа къиссавалар дезаш волчун хабар бахьана долуш дов долу. 
<p><a href="proverbs26che.html" target="_blank"><b>Кицаш (Притчи) 26:22</b></a>  Лере аьлла дешнаш мерза даар санна хуьлу. Уьш нийсса адаман кийра дуьссу. 
<p><a href="proverbs26che.html" target="_blank"><b>Кицаш (Притчи) 26:23</b></a>  Дато басахь долу басар хьаькхначу поппаран кхабанах тера ву вон дог долу эсала къамелаш дийриг. 
<p><a href="proverbs26che.html" target="_blank"><b>Кицаш (Притчи) 26:24</b></a>  Хьо ца везаш волчу стага хесторан къамелаш дахь а, шен дагахь цо тешнабехк латтабо.
<p><a href="proverbs26che.html" target="_blank"><b>Кицаш (Притчи) 26:25</b></a>  Цуьнан аз эсала делахь а, цунах ма теша, хӀунда аьлча цуьнан дог тӀех дегазаллах дуьзна ду.
<p><a href="proverbs26che.html" target="_blank"><b>Кицаш (Притчи) 26:26</b></a>  Шен цабезам иза Ӏехорца дӀалечкъош велахь а, цуьнан мекарло массарна а гучуер ю. 
<p><a href="proverbs26che.html" target="_blank"><b>Кицаш (Притчи) 26:27</b></a>  Кхечунна ор доккхург цу ор чу ша вужур ву, ткъа цхьанна тӀе боккха горга тӀулг охьакарчийта гӀертачунна и тӀулг цунна шена тӀекерчар бу. 
<p><a href="proverbs26che.html" target="_blank"><b>Кицаш (Притчи) 26:28</b></a>  Харцматтаца дуьйцучунна ша лазабо нах ца беза, иштта томана дуьйцучо а бохам бо.
<p><a href="proverbs27che.html" target="_blank"><b>Кицаш (Притчи) 27:1</b></a>  Кханалера де ма хестаде, хӀунда аьлча хьуна ца хаьа цо хӀун дахьа. 
<p><a href="proverbs27che.html" target="_blank"><b>Кицаш (Притчи) 27:2</b></a>  Хьо айхьа а ца хеставеш, кхечуьнга хеставайта, хьайн багахула а ца хуьлуш, кхечун багахула хилийта и хастораш. 
<p><a href="proverbs27che.html" target="_blank"><b>Кицаш (Притчи) 27:3</b></a>  ТӀулг беза бу, гӀум а яц яйн, амма сонтачу стага бахьа бала лан кхин а хала ду. 
<p><a href="proverbs27che.html" target="_blank"><b>Кицаш (Притчи) 27:4</b></a>  ОьгӀазалла къиза ю, дералла а хи тӀедалар санна ю, амма мила латталур ву хьегарна хьалха? 
<p><a href="proverbs27che.html" target="_blank"><b>Кицаш (Притчи) 27:5</b></a>  Ма-дарра олучу дешнашца стаг нисвар гӀоле ду, доттагӀчуьнга болу безам къайлабахьарал. 
<p><a href="proverbs27che.html" target="_blank"><b>Кицаш (Притчи) 27:6</b></a>  Хьо везачо доху бехкаш бакъ ду, хьо ца везачо йоху обанаш харц ю. 
<p><a href="proverbs27che.html" target="_blank"><b>Кицаш (Притчи) 27:7</b></a>  Вуьзначу стага моз а дӀатоттур ду, амма меца волчунна къаьхьаниг а мерза хетар ю. 
<p><a href="proverbs27che.html" target="_blank"><b>Кицаш (Притчи) 27:8</b></a>  Шен цӀенна генаваьлла волу стаг бенна генадаьлла лела олхазар санна ву. 
<p><a href="proverbs27che.html" target="_blank"><b>Кицаш (Притчи) 27:9</b></a>  ДухӀи а, хаза хьожа а бахьана долуш стеган дог доккхадоь, иштта доттагӀчо даггара до хьехар — иза доттагӀаллин марзо ю. 
<p><a href="proverbs27che.html" target="_blank"><b>Кицаш (Притчи) 27:10</b></a>  Хьайн а, хьайн ден доттагӀий а дӀа ма таса. Хьайна тӀе бохам беача, гергарчарна тӀе ма гӀо: хьуна уллохь вехаш волу лулахо гӀоле ву хьуна, генахь волчу вешил а. 
<p><a href="proverbs27che.html" target="_blank"><b>Кицаш (Притчи) 27:11</b></a>  Хьекъале хила, сан кӀант, сан дог доккха а дедеш, тӀаккха суна халахетийтиначаьрга ала хӀума хир ду сан. 
<p><a href="proverbs27che.html" target="_blank"><b>Кицаш (Притчи) 27:12</b></a>  Хьекъал долчо бохам хир бу аьлла шена хетча, цунах ша ларвойту, ткъа боданера нах нийсса цунна тӀебоьлху, тӀаккха цунна тӀера жоьпе а озор бу уьш. 
<p><a href="proverbs27che.html" target="_blank"><b>Кицаш (Притчи) 27:13</b></a>  Хийрачу стагах адамо ша дош делча, цунах бедар яккха. Закъалтана йита иза, нехан зудчух цо жоп луш хилча. 
<p><a href="proverbs27che.html" target="_blank"><b>Кицаш (Притчи) 27:14</b></a>  Ӏуьйранна хьалххе доккхачу озаца уллорачуьнга маршалла хаттахь, иза цунна шена неӀалт кхайкхор санна хетар ду. 
<p><a href="proverbs27che.html" target="_blank"><b>Кицаш (Притчи) 27:15</b></a>  Къийсалуш йолу зуда кхоьлинчу дийнахь леда ладар санна ю.
<p><a href="proverbs27che.html" target="_blank"><b>Кицаш (Притчи) 27:16</b></a>  Иза сацо гӀортар мох сацо гӀортар санна ду, я шен шина куьйга юкъахь даьтта сацо гӀортар санна ду. 
<p><a href="proverbs27che.html" target="_blank"><b>Кицаш (Притчи) 27:17</b></a>  Аьчка урс эчигна тӀе хьокхуш ирдаре терра, цхьана стага кхечу стеган аьрталла дӀайоккху. 
<p><a href="proverbs27che.html" target="_blank"><b>Кицаш (Притчи) 27:18</b></a>  Инжиран диттан дола деш волчо цуьнан стом буур бу, ткъа шен олахочун гӀуллакх деш волчун сий а хир ду. 
<p><a href="proverbs27che.html" target="_blank"><b>Кицаш (Притчи) 27:19</b></a>  Стаг хи чу хьаьжча, цунна шен сибат го, иштта адаман даго и стаг ма-варра схьагойту. 
<p><a href="proverbs27che.html" target="_blank"><b>Кицаш (Притчи) 27:20</b></a>  Эхарт а, хӀаллакьхиллачийн дуьне а цкъа а Ӏаьбна цахиларе терра, адаман бӀаьргаш а ца Ӏеба. 
<p><a href="proverbs27che.html" target="_blank"><b>Кицаш (Притчи) 27:21</b></a>  Дети кеда чохь цӀандо, деши кхерча чохь зело, ткъа наха хасторца зуьйш хуьлу адам. 
<p><a href="proverbs27che.html" target="_blank"><b>Кицаш (Притчи) 27:22</b></a>  Сонтаниг кохьар чохь кӀенца цхьаьна аьхьча а, цуьнан сонталла дӀаяккхалур яц. 
<p><a href="proverbs27che.html" target="_blank"><b>Кицаш (Притчи) 27:23</b></a>  Хьайн жашна дикка тӀехьажа, хьайн бажа леррина Ӏалашбе,
<p><a href="proverbs27che.html" target="_blank"><b>Кицаш (Притчи) 27:24</b></a>  хӀунда аьлча хьал массо а хенахь ца лаьтта. Ур-атталла таж а массо а хенахь ца кхочу кхечу тӀаьхьенна дӀа.
<p><a href="proverbs27che.html" target="_blank"><b>Кицаш (Притчи) 27:25</b></a>  Йол а хьаькхна, керла буц хьалайолучу хенахь, лаьмнашкарчу цанашна тӀера буц схьахьаькхначу хенахь,
<p><a href="proverbs27che.html" target="_blank"><b>Кицаш (Притчи) 27:26</b></a>  Ӏахарех хьуна тӀеюху хӀума хир ю, ткъа гезарех — кхаш эцар хир ду.
<p><a href="proverbs27che.html" target="_blank"><b>Кицаш (Притчи) 27:27</b></a>  Хьо а, хьан доьзал а кхаба а, иштта хьан гӀарбашаш дийна хилийта а тоъал гезарийн шура хир ю хьан.
<p><a href="proverbs28che.html" target="_blank"><b>Кицаш (Притчи) 28:1</b></a>  Ӏеса стаг ведда лела, шена тӀаьхьаваьлла лелаш цхьа а воццушехь, ткъа дика стаг, лом санна, майра хуьлу. 
<p><a href="proverbs28che.html" target="_blank"><b>Кицаш (Притчи) 28:2</b></a>  Махкахь адам карзахдаьлла лелачу хенахь, дуккха а куьйгалхой гучубовлу, амма хьекъалалла а, кхетам а болчу куьйгалхочуьнца и мохк лаьттар бу. 
<p><a href="proverbs28che.html" target="_blank"><b>Кицаш (Притчи) 28:3</b></a>  Миска нах хьийзош волу къен куьйгалхо тӀехь хӀума хьалаяьлла долу латта дӀахьош долу догӀа санна ву. 
<p><a href="proverbs28che.html" target="_blank"><b>Кицаш (Притчи) 28:4</b></a>  Товрат-хьехам кхочушбеш воцург Ӏесачу нахаца ву, амма иза кхочушбеш хьо велахь, хьо цу нахана дуьхьал ву. 
<p><a href="proverbs28che.html" target="_blank"><b>Кицаш (Притчи) 28:5</b></a>  Вон нах нийса долчух ца кхета, амма Веза Эла лохуш берш цу дерригенах а кхета. 
<p><a href="proverbs28che.html" target="_blank"><b>Кицаш (Притчи) 28:6</b></a>  Къен а волуш, кхоччуш цӀена лела стаг тоьлу, гомачу некъаш тӀехула лелаш волчу хьоладел. 
<p><a href="proverbs28che.html" target="_blank"><b>Кицаш (Притчи) 28:7</b></a>  Хьекъал долчу кӀанта товрат-хьехам кхочушбо, ткъа кӀадбоцучарна улло гӀерташ волчо шен да юьхьӀаьржачу хӀиттаво. 
<p><a href="proverbs28che.html" target="_blank"><b>Кицаш (Притчи) 28:8</b></a>  Ахчанна тӀе сов ял яккхарца ахь хьал гулдахь, хьан хьал къечу нахаца дика хуьлучунна дӀакхочур ду. 
<p><a href="proverbs28che.html" target="_blank"><b>Кицаш (Притчи) 28:9</b></a>  Товрат-хьехаме ладогӀа хьан лаам ца хилахь, хьан доӀа а Везачу Элана дегаза хетар ду. 
<p><a href="proverbs28che.html" target="_blank"><b>Кицаш (Притчи) 28:10</b></a>  ДогцӀена верг вочу некъаца туьлуьйтург цо-ша хӀоттийначу гура чу оьккхур ву, ткъа ала хӀума доцучу нахе диканиг кхочур ду. 
<p><a href="proverbs28che.html" target="_blank"><b>Кицаш (Притчи) 28:11</b></a>  Хьалдолчунна ша хьекъалалла долуш ву аьлла хета, амма хьекъал долу къениг цунах доллучух кхетар ву. 
<p><a href="proverbs28che.html" target="_blank"><b>Кицаш (Притчи) 28:12</b></a>  Хьанал стаг куьйгалле веача, массо а воккхавеш хуьлу, амма Ӏесаниг хьалаваьлча, массо а къайлаволу. 
<p><a href="proverbs28che.html" target="_blank"><b>Кицаш (Притчи) 28:13</b></a>  Стага шен къинош лечкъош хилча, цуьнан аьтто хир бац, амма, цо уьш тӀе а лаьцна, ша нийса лелаш цахилар нахана дӀа а хаийтина, уьш дӀатасахь, цунах къинхетам бийр бу. 
<p><a href="proverbs28che.html" target="_blank"><b>Кицаш (Притчи) 28:14</b></a>  Декъала ву Везачу Эле ларамах вуьзна верг, амма вухахьаволучо шена тӀе бала бахьар бу. 
<p><a href="proverbs28che.html" target="_blank"><b>Кицаш (Притчи) 28:15</b></a>  Ӏесачу куьйгалхочо мискачу нахана тӀехь куьйгалла дечу хенахь, иза гӀигӀ деш долу лом а, дера ча а санна хуьлу. 
<p><a href="proverbs28che.html" target="_blank"><b>Кицаш (Притчи) 28:16</b></a>  Хьекъал доцучу куьйгалхочо шен халкъана гӀело йо, амма харц са яккхар цадезарг дуккха а куьйгаллехь лаьттар ву. 
<p><a href="proverbs28che.html" target="_blank"><b>Кицаш (Притчи) 28:17</b></a>  ЦӀий Ӏанийна волу стаг ша велла дӀаваллалц ведда лелар ву. Цхьаннах а цунна тӀетовжийла ма хуьлийла. 
<p><a href="proverbs28che.html" target="_blank"><b>Кицаш (Притчи) 28:18</b></a>  Нийсачу некъа лела стаг баланех кӀелхьарвоккхур ву, ткъа хаа а хууш харцнекъа тӀе ваьлларг цӀеххьана вужур ву. 
<p><a href="proverbs28che.html" target="_blank"><b>Кицаш (Притчи) 28:19</b></a>  Лаьттан дола деш волу стаг меца вуьсур вац, ткъа эрна ойланаш еш лелаш волчунна къоьлла евзар ю. 
<p><a href="proverbs28che.html" target="_blank"><b>Кицаш (Притчи) 28:20</b></a>  Бакъволчу стагана диканиг дийр ду, ткъа хьолана тӀаьхьаваьлла лелаш волчунна бекхам хир бу. 
<p><a href="proverbs28che.html" target="_blank"><b>Кицаш (Притчи) 28:21</b></a>  Кхелахочо озабезамаш бар дика дац. Делахь а, уггар жима кхаъ схьа а эцна, стага къа лато тарло. 
<p><a href="proverbs28che.html" target="_blank"><b>Кицаш (Притчи) 28:22</b></a>  Сутарчу стеган Ӏалашо сихха хьал гулдар ю, цунна ца хаьа, къоьлла шена мел уллохь ю. 
<p><a href="proverbs28che.html" target="_blank"><b>Кицаш (Притчи) 28:23</b></a>  Стагера даьлла гӀалат цуьнга дӀадийцинарг тӀаьххьара а дика хетар ву, мотт хьоькхуш долчу адамал. 
<p><a href="proverbs28che.html" target="_blank"><b>Кицаш (Притчи) 28:24</b></a>  Цхьаболчара дений, нанний къола до: «Иза къилахь дац», — бохуш. И нах, адамаш дойу зуламхой санна, вон нах бу. 
<p><a href="proverbs28che.html" target="_blank"><b>Кицаш (Притчи) 28:25</b></a>  Шена пайда лохуш волчу стага девнаш доху, ткъа Везачу Элана тӀетевжачо дика хьоьгу. 
<p><a href="proverbs28che.html" target="_blank"><b>Кицаш (Притчи) 28:26</b></a>  Ша-шех тешна Ӏаш волу стаг сонта ву, ткъа хьекъалаллица лелаш верг кӀелхьарвоккхур ву. 
<p><a href="proverbs28che.html" target="_blank"><b>Кицаш (Притчи) 28:27</b></a>  Къечаьрца комаьрша волчунна къелла гур яц, амма царна букъ берзош волчо шена неӀалташ гулдо. 
<p><a href="proverbs28che.html" target="_blank"><b>Кицаш (Притчи) 28:28</b></a>  Ӏеса нах куьйгалле баьхкича, адам къайладолу, амма, уьш хӀаллакьхилча, хьанал нах куьйгаллехь хир бу.
<p><a href="proverbs29che.html" target="_blank"><b>Кицаш (Притчи) 29:1</b></a>  Шех бехк мел баьккхи, оьгӀазвоьду стаг цӀеххьана дарба ца хиллал тоьхна хир ву. 
<p><a href="proverbs29che.html" target="_blank"><b>Кицаш (Притчи) 29:2</b></a>  Дика стаг куьйгаллехь хилча, халкъ самукъадаьлла хуьлу, ткъа Ӏесаниг куьйгалле веача, иза узарш деш хуьлу. 
<p><a href="proverbs29che.html" target="_blank"><b>Кицаш (Притчи) 29:3</b></a>  Хьекъалалла дезаш волчо шен ден самукъадоккху, ткъа нахаца лелаш болчу зударшца гергарло лелош волчо цуьнан бахам хӀаллакбо. 
<p><a href="proverbs29che.html" target="_blank"><b>Кицаш (Притчи) 29:4</b></a>  Паччахьан нийсачу кхело пачхьалкх чӀагӀйо, ткъа тӀех сов ял яккхарца пачхьалкх хӀаллак а йо цо. 
<p><a href="proverbs29che.html" target="_blank"><b>Кицаш (Притчи) 29:5</b></a>  Шена уллорачунна мерза дешнаш дуьйцуш волчо ша-шена гур бугӀу. 
<p><a href="proverbs29che.html" target="_blank"><b>Кицаш (Притчи) 29:6</b></a>  Вочу стеган къинош цунна хӀоттийна болу гур бу, ткъа хьанал стаг самукъадолуш, воккхавеш хир ву. 
<p><a href="proverbs29che.html" target="_blank"><b>Кицаш (Притчи) 29:7</b></a>  Дикачу стага къечу нехан гӀуллакх дикка толлу, ткъа Ӏесачо цуьнан тидам а ца бо. 
<p><a href="proverbs29che.html" target="_blank"><b>Кицаш (Притчи) 29:8</b></a>  Кхаьрдаш болчу наха гӀала меттахйоккху, ткъа хьекъал долчара оьгӀазалла дӀаерзайо. 
<p><a href="proverbs29che.html" target="_blank"><b>Кицаш (Притчи) 29:9</b></a>  Хьекъалдолчо сонтаниг кхеле валош хилча, иза оьгӀаз а воьду, кхарда а кхаьрда, цундела машар а хир бац. 
<p><a href="proverbs29che.html" target="_blank"><b>Кицаш (Притчи) 29:10</b></a>  Нах бойуш лелачарна цӀена стаг а ца веза, ткъа догцӀена берш иза ларвеш хуьлу. 
<p><a href="proverbs29che.html" target="_blank"><b>Кицаш (Притчи) 29:11</b></a>  Сонтачо шен оьгӀазалла массарна а гойту, ткъа хьекъалдолчуьнгахь собар хуьлу. 
<p><a href="proverbs29che.html" target="_blank"><b>Кицаш (Притчи) 29:12</b></a>  Куьйгалхочо харцоне ладугӀуш хилча, цунна уллоранаш а харцонна тӀехь лаьтта. 
<p><a href="proverbs29che.html" target="_blank"><b>Кицаш (Притчи) 29:13</b></a>  Къениг а, иза вацош верг а цхьатерра ву — цу шиннан а бӀаьргашна серло Везачу Эло елла. 
<p><a href="proverbs29che.html" target="_blank"><b>Кицаш (Притчи) 29:14</b></a>  Паччахь къечу нахана нийсонца кхел еш хилахь, цуьнан паччахьалла дехха лаьттар ду. 
<p><a href="proverbs29che.html" target="_blank"><b>Кицаш (Притчи) 29:15</b></a>  ГӀожо а, нисваро а хьекъалалла ло, амма дӀатесна дитина бер ненан юьхьӀаьржо ю. 
<p><a href="proverbs29che.html" target="_blank"><b>Кицаш (Притчи) 29:16</b></a>  Ӏесанаш дукха баьржича, зуламаш а совдуьйлу, ткъа бакъахьарачу нахана церан хӀаллакьхилар гур ду. 
<p><a href="proverbs29che.html" target="_blank"><b>Кицаш (Притчи) 29:17</b></a>  ТаӀзар дарца нисве хьайн кӀант, тӀаккха цо хьо марша Ӏойтур ву. Хьан даг чохь сакъерар хуьлуьйтур ду цо. 
<p><a href="proverbs29che.html" target="_blank"><b>Кицаш (Притчи) 29:18</b></a>  Пайхамаралла ца хилча, халкъ ша юха ца узу. Амма декъала ву товрат-хьехаме ладугӀург. 
<p><a href="proverbs29che.html" target="_blank"><b>Кицаш (Притчи) 29:19</b></a>  Лай дешнашца Ӏамалур вац, хӀунда аьлча, ша цу дешнех кхетташехь, цо аьлларг ца до. 
<p><a href="proverbs29che.html" target="_blank"><b>Кицаш (Притчи) 29:20</b></a>  Ойла а ца еш, вистхуьлуш верг гиний хьуна? Сонтачунна а дуккха а пайдане сатуьйсийла ю, цунна чул. 
<p><a href="proverbs29che.html" target="_blank"><b>Кицаш (Притчи) 29:21</b></a>  Бераллехь дуьйна лена массо а хӀума могуьйтуш хилча, тӀаьхьо цунах аьрханиг хир ву. 
<p><a href="proverbs29che.html" target="_blank"><b>Кицаш (Притчи) 29:22</b></a>  ОьгӀазечо девнаш доху, оьгӀазаллех кхехкачо дуккха а вонаш до. 
<p><a href="proverbs29che.html" target="_blank"><b>Кицаш (Притчи) 29:23</b></a>  Ша кхечарал лакхара хеташ верг лохха хӀоттор ву, ткъа эсала са долчун сий хир ду. 
<p><a href="proverbs29che.html" target="_blank"><b>Кицаш (Притчи) 29:24</b></a>  Къуьнан накъост хилларг ша-шена мостагӀа ву. Хуучух лаьцна чӀагӀо ярца тоьшалла де шега аьлча, вист а ца хуьлуш Ӏаш ву иза. 
<p><a href="proverbs29che.html" target="_blank"><b>Кицаш (Притчи) 29:25</b></a>  Адамех кхерар — стагана хӀоттийна гур бу, ткъа Везачу Элана тӀетевжаш верг кӀелхьарвоккхур ву. 
<p><a href="proverbs29che.html" target="_blank"><b>Кицаш (Притчи) 29:26</b></a>  Дукхахболчара куьйгалхочуьнца гергарло лоьху, амма адаман дахарна кхел яр Везачу Элан карахь ду. 
<p><a href="proverbs29che.html" target="_blank"><b>Кицаш (Притчи) 29:27</b></a>  Хьанал нах ца беша Ӏесачу нахах, ткъа Ӏесанаш бакъахьа лелачарах а ца беша.
<p><a href="proverbs30che.html" target="_blank"><b>Кицаш (Притчи) 30:1</b></a>  ХӀара хьекъале а, Делера долу а дешнаш Якхайн кӀентан АгӀуран ду. Итиале а, Укале а дӀадийцина ду хӀорш: 
<p><a href="proverbs30che.html" target="_blank"><b>Кицаш (Притчи) 30:2</b></a>  «Адамах тера а воцуш, сонтачу хьайбанах тера ву со, соьгахь адамехь болу кхетам а бац. 
<p><a href="proverbs30che.html" target="_blank"><b>Кицаш (Притчи) 30:3</b></a>  Хьекъалалла аса Ӏамийна а дац, Везачу Делах лаьцна сан хаарш а дац. 
<p><a href="proverbs30che.html" target="_blank"><b>Кицаш (Притчи) 30:4</b></a>  Мила ву, стигала хьала а ваьлла, юхавирзинарг? Мила ву шен карахь мох сацийнарг? Мила ву шена тӀекхоьллинчу обанна юкъахь хи сацийнарг? Мила ву дуьненан доза хадийнарг? Муха ю цуьнан цӀе? Муха ю цуьнан кӀентан цӀе? Хьуна хууш дуй иза?  
<p><a href="proverbs30che.html" target="_blank"><b>Кицаш (Притчи) 30:5</b></a>  Делан хӀора дош зийна бакъ ду: Иза Шена тӀевеанчунна турс хуьлий дӀахӀутту.
<p><a href="proverbs30che.html" target="_blank"><b>Кицаш (Притчи) 30:6</b></a>  Цуьнан дешнашна тӀе хӀумма а тӀе ма тоха, иза ахьа дахь, Цо хьо гучу а воккхур ву, хьо харцдерг дуьйцуш хилар дӀа а гойтур ду». 
<p><a href="proverbs30che.html" target="_blank"><b>Кицаш (Притчи) 30:7</b></a>  Ши хӀума ду ас Хьоьга доьхуш, со валале тӀеэцахьа сан дехар, Веза Эла.
<p><a href="proverbs30che.html" target="_blank"><b>Кицаш (Притчи) 30:8</b></a>  Даьссаниг а, харцдош а суна гена даккхахьа, суна я къоьлла а, я бахам а ма лохьа, Суна доггӀучул кхачанан дакъа схьадустахьа.
<p><a href="proverbs30che.html" target="_blank"><b>Кицаш (Притчи) 30:9</b></a>  Суна догӀучул дукха хӀума сан хилахь, со Хьох дӀакъаста мега, «Веза Эла мила ву?» — бохуш. Амма со къен хилахь, аса хӀума лачкъо мега, тӀаккха Хьан цӀе аса бехйийр ю. 
<p><a href="proverbs30che.html" target="_blank"><b>Кицаш (Притчи) 30:10</b></a>  Олахочунна хьалха цуьнан лех лаций вон дош ма ала, цуьнга хьайна неӀалташ ца кхайкхадайта а, хьо цу гӀуллакхна жоьпе ца озавайта а. 
<p><a href="proverbs30che.html" target="_blank"><b>Кицаш (Притчи) 30:11</b></a>  Шайн дайшна а неӀалт боху нах хуьлу, ткъа цара шайн наной декъал а ца бо. 
<p><a href="proverbs30che.html" target="_blank"><b>Кицаш (Притчи) 30:12</b></a>  Шаьш цӀена бехаш бу моьтту нах а хуьлу, ма-дарра аьлча, шайн боьхучух уьш цӀан ца бинехь а. 
<p><a href="proverbs30che.html" target="_blank"><b>Кицаш (Притчи) 30:13</b></a>  Кура а, шаьш лакхара хеташ болу нах а хуьлу, уьш, шайн кортош хьала а айдина, лаккхара хьоьжу. 
<p><a href="proverbs30che.html" target="_blank"><b>Кицаш (Притчи) 30:14</b></a>  Тарраш санна, цергаш йолу нах а хуьлу. Церан моччагӀалш арсаш санна хуьлу. Церан Ӏалашо хуьлу къен нах дӀакхалла а, адамашна юкъара пекъарш цистина дӀабаха а. 
<p><a href="proverbs30che.html" target="_blank"><b>Кицаш (Притчи) 30:15</b></a>  ЦӀубдаран ши йоӀ ю, цара гуттар а боху: «Схьало, схьало, схьало». Кхо хӀума ду, цкъа а дузур доцуш, «Тоьар ду!» цкъа а эр доцу диъ хӀума ду: 
<p><a href="proverbs30che.html" target="_blank"><b>Кицаш (Притчи) 30:16</b></a>  Иза адаман каш а ду, бер ца хуьлу зуда а ю, догӀа даре сатуьйсуш долу дакъаделла латта а, иштта йогуш йолу цӀе а ю, цкъа а «тоьар ду» эр доцуш йолу.  
<p><a href="proverbs30che.html" target="_blank"><b>Кицаш (Притчи) 30:17</b></a>  Цавашарца дега хьоьжуш волчун бӀаьргашна тӀе ломъаьрзунаша зӀакарш еттар ю, ткъа ненан доладар дӀатоттуш волчун бӀаьргаш тогӀин хьаргӀанаша дӀакхоллур бу. 
<p><a href="proverbs30che.html" target="_blank"><b>Кицаш (Притчи) 30:18</b></a>  Сан кхетам тӀе ца кхуьу кхо хӀума ду, диъ хӀума а ду со ца кхеташ: 
<p><a href="proverbs30che.html" target="_blank"><b>Кицаш (Притчи) 30:19</b></a>  стигалахь лелачу аьрзунан некъ, тархашна юкъахь лелачу лаьхьанан некъ, хӀорда тӀехула дӀадоьдучу хӀордкеманан некъ, иштта стеган йоӀе боьдучу безаман некъ.  
<p><a href="proverbs30che.html" target="_blank"><b>Кицаш (Притчи) 30:20</b></a>  Ткъа ямарта хуьлучу зудчун некъ иштта бу: хӀума а кхаьллина, бетах куьг а хьаькхна, цо олу: «Ас цхьа а вониг ца дина». 
<p><a href="proverbs30che.html" target="_blank"><b>Кицаш (Притчи) 30:21</b></a>  Кхо хӀума ду, дуьне дегош долу, цуьнга лалуш доцу диъ хӀума а ду: 
<p><a href="proverbs30che.html" target="_blank"><b>Кицаш (Притчи) 30:22</b></a>  паччахь хилла дӀахӀутту волу лай, муьлххачу кхачанах вуьзна волу сонтаниг, 
<p><a href="proverbs30che.html" target="_blank"><b>Кицаш (Притчи) 30:23</b></a>  хьалха ца езаш хилла йолу, ткъа хӀинца маре йоьду зуда, иштта шен хӀусамненан метта оьцуш йолу гӀарбаш.  
<p><a href="proverbs30che.html" target="_blank"><b>Кицаш (Притчи) 30:24</b></a>  Дуьнен чохь йиъ жима хӀума ю, амма уьш хьекъал долчарна юкъахь уггар хьекъал долуш ю: 
<p><a href="proverbs30che.html" target="_blank"><b>Кицаш (Притчи) 30:25</b></a>  кӀезиг ницкъ болуш ду зингатий, амма цара аьхка дуьйна шайна кхача кечбо; 
<p><a href="proverbs30che.html" target="_blank"><b>Кицаш (Притчи) 30:26</b></a>  лаьмнийн дехкий, шаьш нуьцкъала дацахь а, цара херонашкахь шайна Ӏойла кечйо; 
<p><a href="proverbs30che.html" target="_blank"><b>Кицаш (Притчи) 30:27</b></a>  цӀазана тӀехь паччахь ца хуьлу, амма уьш нийсачу могӀаршкахь лела; 
<p><a href="proverbs30che.html" target="_blank"><b>Кицаш (Притчи) 30:28</b></a>  моьлкъа куьйгашца а схьалацало, амма иза паччахьан цӀа чохь а беха.  
<p><a href="proverbs30che.html" target="_blank"><b>Кицаш (Притчи) 30:29</b></a>  Кхо хӀума ду, хаза лелаш долу, майра болар долу диъ хӀума ду: 
<p><a href="proverbs30che.html" target="_blank"><b>Кицаш (Притчи) 30:30</b></a>  лом, акхарошна юкъахь уггар ницкъ болуш долу а, цхьана а хӀуманах ца кхоьруш долу а; 
<p><a href="proverbs30che.html" target="_blank"><b>Кицаш (Притчи) 30:31</b></a>  кура болар долу нӀаьна а, бож а, иштта шен эскарна коьртехь лелаш волу паччахь а.  
<p><a href="proverbs30che.html" target="_blank"><b>Кицаш (Притчи) 30:32</b></a>  Нагахь, хьо лакха а воккхуш, хьо сонта хиллехь, я зулам дан хьайна ахьа дагадаийтахь, бета тӀехь долчу куьйгаца хьайн вистхилар сацаде!
<p><a href="proverbs30che.html" target="_blank"><b>Кицаш (Притчи) 30:33</b></a>  ХӀунда аьлча шура лийсаро даьтта кхолларе терра а, мерах тохаро цӀий кхолларе терра а, оьгӀазалла карзахъяккхаро къийсар кхуллу.
<p><a href="proverbs31che.html" target="_blank"><b>Кицаш (Притчи) 31:1</b></a>  ХӀорш ду, нанас хьехна долу, Ламуал-паччахьан хьекъале дешнаш: 
<p><a href="proverbs31che.html" target="_blank"><b>Кицаш (Притчи) 31:2</b></a>  «Дала, ас Шега динчу доӀанашна жоп луш, суна велла волу сан хьоме кӀант! 
<p><a href="proverbs31che.html" target="_blank"><b>Кицаш (Притчи) 31:3</b></a>  Зударий бахьана долуш ахьа хьайн ницкъ а ма байалахь, паччахьаш хӀаллакбеш йолчуьнца хьо лела а ма лелалахь. 
<p><a href="proverbs31che.html" target="_blank"><b>Кицаш (Притчи) 31:4</b></a>  Ламуал, хьекъале дац паччахьашна чагӀар мийлар, иштта хьекъале дац олахошна а маларш мийла лаар. 
<p><a href="proverbs31che.html" target="_blank"><b>Кицаш (Притчи) 31:5</b></a>  ХӀунда аьлча, дукха мала а мелла, царна дицдала тарло бакъонаша хӀун боху, тӀаккха цара Ӏазапехь болчарна тӀехь нийса кхел а йийр яц. 
<p><a href="proverbs31che.html" target="_blank"><b>Кицаш (Притчи) 31:6</b></a>  Ахьа и вахош долу малар мискачарна а, шайн дахар къаьхьа долчарна а дӀало. 
<p><a href="proverbs31che.html" target="_blank"><b>Кицаш (Притчи) 31:7</b></a>  ТӀаккха, и чагӀар а мелла, царна дицлур ду шаьш миска хилар а, шаьш баланехь хилар а. 
<p><a href="proverbs31che.html" target="_blank"><b>Кицаш (Притчи) 31:8</b></a>  Ахьа, шайх дош ца далалуш, багахь мотт боцучаьргахьа а озалахь, бо бисиначаьргахьа бакъонца гӀо а даккхалахь. 
<p><a href="proverbs31che.html" target="_blank"><b>Кицаш (Притчи) 31:9</b></a>  Иштта, ахьа цаьргахьа дош а алалахь, царна тӀехь нийса кхел а яйталахь. Къечеран а, мискачеран а бакъонаш ларъяр тӀехь хьайн нийса дош алалахь». 
<p><a href="proverbs31che.html" target="_blank"><b>Кицаш (Притчи) 31:10</b></a>  А тта дац дика а, оьзда а йолу зуда каро, ткъа иштта йолчу зудчун мах жовхӀарийн мехал а лакхара бу. 
<p><a href="proverbs31che.html" target="_blank"><b>Кицаш (Притчи) 31:11</b></a>  Б аланаш хир бац ишттачух а тешна Ӏаш волчу майрачун, къелла бохург хӀун ду а хуур дац цунна. 
<p><a href="proverbs31che.html" target="_blank"><b>Кицаш (Притчи) 31:12</b></a>  В ониг шегара ца долуьйтуш, ша мел еха а, дика до цо шен майрачунна. 
<p><a href="proverbs31che.html" target="_blank"><b>Кицаш (Притчи) 31:13</b></a>  Г о иза, вета а, тӀаргӀа а лелош, шена лаа а лууш, шен куьйгашца цунах бедарш еш. 
<p><a href="proverbs31che.html" target="_blank"><b>Кицаш (Притчи) 31:14</b></a>  Д аима а, совдегарийн хӀордкеманаша санна, геннара дахьа цо шена рицкъа. 
<p><a href="proverbs31che.html" target="_blank"><b>Кицаш (Притчи) 31:15</b></a>  Е за иштта йолу зуда сатасале хьалагӀатта. ТӀаккха цо доьзална кхача а кечбо, шен гӀарбашашна дан деза омра а до . 
<p><a href="proverbs31che.html" target="_blank"><b>Кицаш (Притчи) 31:16</b></a>  З удчунна латта лело дагадеача, и латта а оьцу цо. ТӀаккха цунах даьллачу беркатах кемсийн таьллангаш а дӀаюгӀу цо. 
<p><a href="proverbs31che.html" target="_blank"><b>Кицаш (Притчи) 31:17</b></a>  И штта, цо дукха къа а хьоьгу, цуьнан ницкъ а кхочу муьлхха а болх бан. 
<p><a href="proverbs31che.html" target="_blank"><b>Кицаш (Притчи) 31:18</b></a>  К ъеггина стогар летта хуьлу ишттачу зудчун буьйса тӀехтиллалц, ткъа ша ден гӀуллакх дикка пайден дуй а хаьа цунна. 
<p><a href="proverbs31che.html" target="_blank"><b>Кицаш (Притчи) 31:19</b></a>  Л акхара охьа цо шен куьг урчакхна тӀе а кхийдадо, цу урчакхан гӀад шен пӀелгашца схьа а лоцу. 
<p><a href="proverbs31che.html" target="_blank"><b>Кицаш (Притчи) 31:20</b></a>  М искачунна а, гӀо оьшуш волчунна а шен комаьрша куьг кховдадо цо. 
<p><a href="proverbs31che.html" target="_blank"><b>Кицаш (Притчи) 31:21</b></a>  Н ийсса шен доьзалехь оьшшучул тӀеюха йовха бедарш ша кечйина дела, Ӏаьнан шело тӀеярах а ца кхоьру иштта йолу зуда. 
<p><a href="proverbs31che.html" target="_blank"><b>Кицаш (Притчи) 31:22</b></a>  О цу зудчо шен цӀа чохь оьшун болу мотт-гӀайба а бо, цунна шена тӀехь а хуьлу дезачу кӀадинах йина бедарш. 
<p><a href="proverbs31che.html" target="_blank"><b>Кицаш (Притчи) 31:23</b></a>  П айденца гӀараваьлла дӀахӀутту ишттачу зудчун майра, иза лараме долчу гӀуллакхех лаьцна а дуьйцуш, къаношца гӀалин кевнехь хиъна Ӏачу хенахь. 
<p><a href="proverbs31che.html" target="_blank"><b>Кицаш (Притчи) 31:24</b></a>  Р езабеш эцархой, цо шаршуш а еш, уьш а юхку, доьхкарш а духку совдегаршна. 
<p><a href="proverbs31che.html" target="_blank"><b>Кицаш (Притчи) 31:25</b></a>  С ин оьздангалла а, доьналла а ду-кх цуьнан духар. Дегайовхо а йолуш, тешамца хьоьжу и зуда кханенга. 
<p><a href="proverbs31che.html" target="_blank"><b>Кицаш (Притчи) 31:26</b></a>  Т Ӏех хьекъал долу хӀума а олу цо, хьекъале хьехамаш бан а хаьа цунна. 
<p><a href="proverbs31che.html" target="_blank"><b>Кицаш (Притчи) 31:27</b></a>  У р-атталла, ша къа а хьоьгуш, баьккхина боцу кхача а ца боу цо, шен цӀахь долчуьнца бала а бу цуьнан. 
<p><a href="proverbs31che.html" target="_blank"><b>Кицаш (Притчи) 31:28</b></a>  «Х ьо декъалниг ю», — олу цуьнга цуьнан бераша а, хьала а гӀовттуш, цуьнан майрачо а хестайо иза. 
<p><a href="proverbs31che.html" target="_blank"><b>Кицаш (Притчи) 31:29</b></a>  Ц уьнан майрачо иштта олу: «Дукха бу дика а, оьзда а зударий, амма хьоьга кхочуш царах цхьа а яц». 
<p><a href="proverbs31che.html" target="_blank"><b>Кицаш (Притчи) 31:30</b></a>  Ш а коча йолчу зудчо Ӏеха а во, хазалла а — сарралц бен яц. Ткъа хасто хьакъ долуш ю-кх Везачу Элах кхоьруш йолу зуда. 
<p><a href="proverbs31che.html" target="_blank"><b>Кицаш (Притчи) 31:31</b></a>  Ӏ ойла иза, цо динчу гӀуллакхашна цунна доггӀург наха дӀа а луш, ткъа оцу гӀуллакхаша гӀалин кевнехь сий а ойийла цуьнан.
<p><a href="jonah1che.html" target="_blank"><b>Юнус-пайхамар (Иона) 1:1</b></a>  Аматин кӀанте Юнусе Везачу Элера хаам хилира: 
<p><a href="jonah1che.html" target="_blank"><b>Юнус-пайхамар (Иона) 1:2</b></a>  «Хьала а гӀаттий, йоккхачу Нунав-гӀала гӀо! Цигахь лелачу зуламечу гӀуллакхех лаьцна хаам кхаьчна сан лерге. Нунав-гӀалара бахархошна дуьхьал болу хьехамаш бе». 
<p><a href="jonah1che.html" target="_blank"><b>Юнус-пайхамар (Иона) 1:3</b></a>  Юнус ваха новкъавелира. Амма иза Таршаш-гӀалахьа дӀаволавелира, Везачу Элах дӀавадархьама. ХӀордан йистехь йолчу Яппи-гӀала а кхаьчна, Таршаш-гӀала доьду хинкема карийра цунна. Мах а белла, оцу хинкеманна тӀе велира иза, Везачу Элан юьхь-дуьхьлара дӀавадархьама. 
<p><a href="jonah1che.html" target="_blank"><b>Юнус-пайхамар (Иона) 1:4</b></a>  Амма Дала, хӀорда тӀехь чӀогӀа мох а балийтина, хӀорд ловзабаьккхира. Хинкема дохха доллуш дара.
<p><a href="jonah1che.html" target="_blank"><b>Юнус-пайхамар (Иона) 1:5</b></a>  Кхерабелла, массо кемалелорхой маьхьарий хьоькхуш бара, хӀораммо а шен-шен деланашка а кхойкхуш. Хинкеманан чуьра кира хӀорда чу кхоьссира цара, кема дайдалийтархьама. Ткъа Юнус, кеманан лаха чу а воьссина, чӀогӀа наб кхетта вижина Ӏаш вара.
<p><a href="jonah1che.html" target="_blank"><b>Юнус-пайхамар (Иона) 1:6</b></a>  ТӀаккха цунна тӀевеара хинкеманан коьрта хьаькам. «Вижина хӀунда Ӏа хьо? ХьалагӀатта, хьайн Деле кхайкха! Хьан Далла дага а даьхкина, вай хӀаллак ца хуьлуш дуьсур дац-те?» — элира цо. 
<p><a href="jonah1che.html" target="_blank"><b>Юнус-пайхамар (Иона) 1:7</b></a>  Юххехь болчара барт бира: «Дуьйло, вай кхаж тосур бу, вайна тӀе хӀара бала балийнарг мила ву хаархьама», — аьлла. Цара кхаж тесира. Юнусана белира и кхаж. 
<p><a href="jonah1che.html" target="_blank"><b>Юнус-пайхамар (Иона) 1:8</b></a>  ТӀаккха хаьттира хӀордахоша Юнусе: «Дийцахь, хьенан бехк болуш беана вайна тӀе хӀара беза бала? Хьо хӀун лелош ву? Стенгара вогӀу хьо? Мичахь бу хьан мохк? Муьлхачу къомах ву хьо?» — бохуш. 
<p><a href="jonah1che.html" target="_blank"><b>Юнус-пайхамар (Иона) 1:9</b></a>  «Со Ӏебархо ву. Со латта а, хӀорд а кхоьллина волу Веза Эла, стигалара Дела, лоруш ву», — аьлла, жоп делира цаьрга Юнуса. 
<p><a href="jonah1che.html" target="_blank"><b>Юнус-пайхамар (Иона) 1:10</b></a>  Ӏаламат чӀогӀа кхерабелира нах, хӀунда аьлча Юнуса ша Далла дуьхьалара къайлаваларан бахьана ма-дарра дийцинера цаьрга. Наха бохура цуьнга: «ХӀунда дина-те ахьа иза?» 
<p><a href="jonah1che.html" target="_blank"><b>Юнус-пайхамар (Иона) 1:11</b></a>  Юха а хаьттира цара Юнусе: «ХӀун дан деза оха хӀорд дӀатейтархьама?» — хӀунда аьлча хӀорд карзахбаьллачуьра соцуш бацара.
<p><a href="jonah1che.html" target="_blank"><b>Юнус-пайхамар (Иона) 1:12</b></a>  Юнуса элира цаьрга: «Со, схьа а лаций, хӀорда чу кхосса, тӀаккха хӀорд дӀатуьйр бу шуна. Суна хаьа, со бахьана долуш тӀебеаний шуна хӀара беза бала». 
<p><a href="jonah1che.html" target="_blank"><b>Юнус-пайхамар (Иона) 1:13</b></a>  Ткъа хӀара нах, шайгахь ницкъ мел бу гӀоьртина, пийсакаш хьекха буьйлабелира, лаьтта тӀе кхачархьама. Амма цунах гӀуллакх ца хилира, хӀунда аьлча хӀорд, карзахбаьллачуьра ца соцуш, кхин а чӀогӀа адамашна дуьхьалбаьллера.
<p><a href="jonah1che.html" target="_blank"><b>Юнус-пайхамар (Иона) 1:14</b></a>  ТӀаккха кхайкхира уьш Везачу Эле: «Доьху Хьоьга, Веза Эла, ма дехьа тхо хӀаллак хӀокху стеган са бахьана долуш. Нагахь санна хӀара стаг бехке вацахь, цуьнан цӀий тхох ма хьарчадехьа, хӀунда аьлча Ахьа, Веза Эла, Хьайна лиънарг дина дела», — бохуш. 
<p><a href="jonah1che.html" target="_blank"><b>Юнус-пайхамар (Иона) 1:15</b></a>  ТӀаккха цара Юнус, схьа а лаьцна, хӀорда чу кхоьссира. ХӀорд карзахбаьллачуьра дӀатийра.
<p><a href="jonah1che.html" target="_blank"><b>Юнус-пайхамар (Иона) 1:16</b></a>  Ӏаламат чӀогӀа кхерабелира нах Везачу Элах. Цара сагӀа а даьккхира, нигаташ а дира.
<p><a href="jonah2che.html" target="_blank"><b>Юнус-пайхамар (Иона) 2:1</b></a>  Везачу Эло цхьана боккхачу чӀере, Юнус дӀакхалла аьлла, омра дира. Кхо де-буьйса даьккхира Юнуса оцу чӀеран гай чохь.
<p><a href="jonah2che.html" target="_blank"><b>Юнус-пайхамар (Иона) 2:2</b></a>  Ша чӀеран гай чохь воллуш, Юнуса доӀанца дийхира шен Везачу Деле.
<p><a href="jonah2che.html" target="_blank"><b>Юнус-пайхамар (Иона) 2:3</b></a>  Цо элира: «Со гӀайгӀанехь волуш Везачу Эле кхайкхира ас, тӀаккха Везачу Дала суна жоп делира. Эхартара цӀогӀа туьйхира ас, тӀаккха хезира Хьуна, Дела, сан аз. 
<p><a href="jonah2che.html" target="_blank"><b>Юнус-пайхамар (Иона) 2:4</b></a>  ХӀордан кӀоргене, хӀордан даг чу кхоьссина Ахьа со. Хин Ӏовраша го бина суна. Хьан массо тулгӀенаш, со керчош, тӀехула евлла суна. 
<p><a href="jonah2che.html" target="_blank"><b>Юнус-пайхамар (Иона) 2:5</b></a>  ТӀаккха элира ас: „Хьайн бӀаьргашна хьалхара дӀаваьккхина Ахь со, амма суна юха а гур ду Хьан Деза ЦӀа“. 
<p><a href="jonah2che.html" target="_blank"><b>Юнус-пайхамар (Иона) 2:6</b></a>  Бух боцучу хӀордо къевлина со, сан син тӀе а кхаьчна, дӀалаьцна со хино. Сан коьртах хӀордан бецаш хьаьрчина. 
<p><a href="jonah2che.html" target="_blank"><b>Юнус-пайхамар (Иона) 2:7</b></a>  Лаьмнийн буха кхаччалц охьавеана со. Гуттаренна а шен гӀораш а доьхкина, лаьтто дӀакъевлина со. Амма Ахьа, Сан Веза Дела, хьалаваьккхира со бух боцучу Ӏин чуьра. 
<p><a href="jonah2che.html" target="_blank"><b>Юнус-пайхамар (Иона) 2:8</b></a>  Кхин сайн тоха са ца хилча, суна дагавеана Хьо, Веза Эла, тӀаккха Хьан Дезачу ЦӀа чохь волчу Хьоьга дӀакхаьчна сан доӀанаш. 
<p><a href="jonah2che.html" target="_blank"><b>Юнус-пайхамар (Иона) 2:9</b></a>  Эрна а, харц а деланаш лоруш берш шаьш даим дезаш волчу Делах дӀакъаьстина. 
<p><a href="jonah2che.html" target="_blank"><b>Юнус-пайхамар (Иона) 2:10</b></a>  Амма сайна тӀера сагӀа сайн озаца хастам беш доккхур ду ас. Сайн нигат а кхочушдийр ду ас. Везачу Элан карахь ду кӀелхьарвалар!»  
<p><a href="jonah2che.html" target="_blank"><b>Юнус-пайхамар (Иона) 2:11</b></a>  ТӀаккха Дала шега аьлча, боккхачу чӀеро Юнус лаьтта тӀе кхоьссира.
<p><a href="jonah3che.html" target="_blank"><b>Юнус-пайхамар (Иона) 3:1</b></a>  Везачу Элера шозлагӀа а хаам хилира Юнусе: 
<p><a href="jonah3che.html" target="_blank"><b>Юнус-пайхамар (Иона) 3:2</b></a>  «Вало, гӀо Нунав-гӀала! Цигахь, оцу йоккхачу гӀалахь, бахархошка кхайкхаде Ас хьайга бохург». 
<p><a href="jonah3che.html" target="_blank"><b>Юнус-пайхамар (Иона) 3:3</b></a>  Дала ма-бохху, Нунав-гӀала вахара Юнус. Далла гергахь еза шахьар яра и Нунав-гӀала. Кхаа дийнахь некъ баллал йоккха яра иза.
<p><a href="jonah3che.html" target="_blank"><b>Юнус-пайхамар (Иона) 3:4</b></a>  ТӀаккха хьалхарчу дийнахь некъ мел бало, кхайкхам беш волавелла вахара Юнус: «Кхин шовзткъа де даьлча, юхур йолуш ю Нунав-гӀала!» — бохуш. 
<p><a href="jonah3che.html" target="_blank"><b>Юнус-пайхамар (Иона) 3:5</b></a>  ТӀаккха тийшира Делах Нунав-гӀалин бахархой. Цара кхайкхийра марха кхабар. Воккхачо а, жимачо а вон тӀедеача юхуш йолу бедарш тӀеюьйхира. 
<p><a href="jonah3che.html" target="_blank"><b>Юнус-пайхамар (Иона) 3:6</b></a>  Нунавара паччахье а кхечира гӀаланах лаьцна беш болу хаам. ТӀаккха и паччахь, шен гӀанта тӀера хьала а гӀаьттина, шен паччахьан духар дӀа а даьккхина, кхин, вон тӀедеача юхуш йолу, бедарш тӀе а юьйхина, чим тӀе охьахиира.
<p><a href="jonah3che.html" target="_blank"><b>Юнус-пайхамар (Иона) 3:7</b></a>  ТӀаккха цо Нунав-гӀалахь омра дира: «Паччахьан а, цуьнан гонахара куьйгалхойн а сацам иштта бу: адамаша а, хьайбанаша а, стерчаша а, уьстагӀаша а хӀумма а ма яа, цхьа а беже ма гӀо, цхьаммо а хи ма мала», — аьлла.
<p><a href="jonah3che.html" target="_blank"><b>Юнус-пайхамар (Иона) 3:8</b></a>  «Массо адамаша вон тӀедеача юхуш йолу бедарш тӀеюха. Даьхнина тӀе хӀуманаш таса. Массара а шийлачу маьхьаршца Деле а кхайкха. ХӀораммо Далла тӀеверзархьама, шен зуламе некъ а бита, шайн куьйгашца кхечарна гӀело а ма е», — аьлла.
<p><a href="jonah3che.html" target="_blank"><b>Юнус-пайхамар (Иона) 3:9</b></a>  «Хьанна хаьа, Дела, юха а ваьлла, вайгахьа верзахь а, Шен нуьцкъала оьгӀазло вайна тӀера дӀа а яьккхина, вай хӀаллак ца деш дита мега Цо». 
<p><a href="jonah3che.html" target="_blank"><b>Юнус-пайхамар (Иона) 3:10</b></a>  ТӀаккха гира Далла церан дика ойланаш а, уьш шайн зуламечу новкъара юхабовлар а. ТӀаккха юхавелира Дела Ша царна бийр бу аьллачу бохамна, Цо бан а ца бира царна и бохам.
<p><a href="jonah4che.html" target="_blank"><b>Юнус-пайхамар (Иона) 4:1</b></a>  Юнусана иза чӀогӀа халахийтира, цундела иза оьгӀазвахара.
<p><a href="jonah4che.html" target="_blank"><b>Юнус-пайхамар (Иона) 4:2</b></a>  ТӀаккха цо доӀанна тӀехь дийхира Везачу Эле: «Ва Веза Эла! И дацара аса со сайн махкахь хиллачу хенахь дийцинарг? Цундела веддерий со-м Таршаш-гӀала, хӀунда аьлча Хьо дика ойла йолуш а, къинхетаме а, Хьо атта оьгӀаз ца воьдуш а, ткъа боккха безам болуш а вуйла сайна хаьа дела. Хьо сиха дохковолуш хуьлу, Хьайна цхьанна бохам бан дагадеача.
<p><a href="jonah4che.html" target="_blank"><b>Юнус-пайхамар (Иона) 4:3</b></a>  Ткъа хӀинца, Веза Эла, дӀаэцахь сан са, хӀунда аьлча суна валар гӀоле ю-кх, вехачул». 
<p><a href="jonah4che.html" target="_blank"><b>Юнус-пайхамар (Иона) 4:4</b></a>  ТӀаккха Везачу Эло хаьттира: «Бакъо юй-те хьан оьгӀазваха?» 
<p><a href="jonah4che.html" target="_blank"><b>Юнус-пайхамар (Иона) 4:5</b></a>  Цул тӀаьхьа Юнус, гӀалара ара а ваьлла, гӀалин йистехь малхбалехьа йолчу агӀор охьахиира. Цигахь цо шена бун йира. Оцу бун чохь ӀиндагӀе а хиъна, гӀаланах хӀун хуьлу-те бохуш, хьоьжуш Ӏара иза.
<p><a href="jonah4che.html" target="_blank"><b>Юнус-пайхамар (Иона) 4:6</b></a>  ТӀаккха Везачу Дала Юнусана хало ца хилийтархьама а, цуьнан коьрта тӀехула ӀиндагӀ хилийтархьама а, цхьа орамат кхиийра. Иза Юнусал а лакхаяьлла хьалакхиира. Юнусана и орамат чӀогӀа хазъелира.
<p><a href="jonah4che.html" target="_blank"><b>Юнус-пайхамар (Иона) 4:7</b></a>  Цул тӀаьхьа Дала иштта нисдалийтира: шолгӀачу дийнахь сатоссучу хенахь цу ораматан бух нӀаьно, баа а биъна, талхийра. ТӀаккха орамат якъаелира.
<p><a href="jonah4che.html" target="_blank"><b>Юнус-пайхамар (Иона) 4:8</b></a>  Малх кхетча, Дала малхбалехьара чӀогӀа бовха мох балийтира. Малхехь Юнусан корта чӀогӀа батталора. Цуьнан са малделлера, тӀаккха шена валар дийхира цо: «Валар а гӀоле ду-кх, иштта вехачул», — бохуш. 
<p><a href="jonah4che.html" target="_blank"><b>Юнус-пайхамар (Иона) 4:9</b></a>  Юха а хаьттира Юнусе Дала: «Бакъо юй хьан иштта оьгӀазваха и орамат якъаялар бахьана долуш?» Юнуса элира: «Ю сан бакъо, со валлал чӀогӀа оьгӀазвахана!» 
<p><a href="jonah4che.html" target="_blank"><b>Юнус-пайхамар (Иона) 4:10</b></a>  ТӀаккха элира Везачу Эло: «Хьуна къахетта оцу ораматах, цхьана буса хьала а яьлла, цхьана буссехь хӀаллакьхилла йолчу, айхьа цунна тӀехь къахьегна доццушехь, иза айхьа кхиийна доццушехь.
<p><a href="jonah4che.html" target="_blank"><b>Юнус-пайхамар (Иона) 4:11</b></a>  Муха хетар дац Суна къа, шайн аьтту куьг аьрручух къасто а ца хууш, бӀе ткъа эзар адам а, шортта даьхни а шен чохь долуш йолчу йоккхачу Нунав-гӀаланах?»
