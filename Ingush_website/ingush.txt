<p><a href="genesis1.html" target="_blank"><b>Доладалар (Бытие) 1:1</b></a>  Юххьанца Дала сигленаши, лаьттеи хьакхеллар.
<p><a href="genesis1.html" target="_blank"><b>Доладалар (Бытие) 1:2</b></a>  Лаьтта даьсса а, кегаденна а дар, гобаьккха кӀоарга хий а, Ӏаьржа боадо а яр, Даьла Са хиш тӀа гӀолла лелаш дар.
<p><a href="genesis1.html" target="_blank"><b>Доладалар (Бытие) 1:3</b></a>  Дала аьлар: «Хийла сердал». ТӀаккха сердал хилар.
<p><a href="genesis1.html" target="_blank"><b>Доладалар (Бытие) 1:4</b></a>  Даьла хьежача, Цунна из сердал дика хийтар. Дала сердал боадонах къоастайир.
<p><a href="genesis1.html" target="_blank"><b>Доладалар (Бытие) 1:5</b></a>  Сердалах Дала «ди» аьлар, боадох «бийса» аьлар. Иштта, сайре а хилар, Ӏуйре а хилар, – хьалхара ди.
<p><a href="genesis1.html" target="_blank"><b>Доладалар (Бытие) 1:6</b></a>  Дала аьлар: «Хий шин даькъа декъаш моартал хийла».
<p><a href="genesis1.html" target="_blank"><b>Доладалар (Бытие) 1:7</b></a>  Иштта хинна дӀаэттар. Дала моартал кхеллар, цун кӀалхара хиши цун тӀера хиши шоайла къоастадеш.
<p><a href="genesis1.html" target="_blank"><b>Доладалар (Бытие) 1:8</b></a>  Цу моарталах Дала «сигале» аьлар. Сайре а хилар, Ӏуйре а хилар, шоллагӀа ди.
<p><a href="genesis1.html" target="_blank"><b>Доладалар (Бытие) 1:9</b></a>  ТӀаккха аьлар Дала: «Сигален кӀала мел дола хиш цхьан метте вӀашагӀкхеталда, екъа моттиг а гучайоалийла». Из иштта хилар.
<p><a href="genesis1.html" target="_blank"><b>Доладалар (Бытие) 1:10</b></a>  Екъача моттигах Дала «лаьтта» аьлар, вӀашагӀкхийттача хих «фордаш» аьлар. Из деррига бӀаргадайча, Далла из дика хийтар.
<p><a href="genesis1.html" target="_blank"><b>Доладалар (Бытие) 1:11</b></a>  ТӀаккха Дала аьлар: «Лаьтто ший букъ тӀа дегӀайоалайойла ший фу ше тоссаш йола тайп-тайпара баьцовгӀаш, тайп-тайпара котӀаргаш, шийца ший генарг дола, сом луш йола тайп-тайпара гаьнаш». Иштта хилар.
<p><a href="genesis1.html" target="_blank"><b>Доладалар (Бытие) 1:12</b></a>  Лаьтто ший букъ тӀа дӀегӀайоалайир шоай фу шоаш тоссаш йола тайп-тайпара баьцовгӀаш, тайп-тайпара котӀаргаш, шийца ший генарг дола, шийна тара сом луш йола тайп-тайпара гаьнаш. ТӀаккха дайра Далла из дика долга.
<p><a href="genesis1.html" target="_blank"><b>Доладалар (Бытие) 1:13</b></a>  Хилар сайре, хилар Ӏуйре, – кхоалагӀа ди.
<p><a href="genesis1.html" target="_blank"><b>Доладалар (Бытие) 1:14</b></a>  ТӀаккха аьлар Дала: «Хийла сигален моартал тӀа сердалонаш, ди-бийса шоайла къоастадергдолаш, ханаш, денош, шераш белгалдергдолаш.
<p><a href="genesis1.html" target="_blank"><b>Доладалар (Бытие) 1:15</b></a>  Лаьттан тӀехь сердал тела сигален моартал тӀа сердалонаш хийла царех». Иштта хинна дӀаэттар.
<p><a href="genesis1.html" target="_blank"><b>Доладалар (Бытие) 1:16</b></a>  ТӀаккха Дала кхеллар совйоккха ши сердало, йоккхагӀйола сердало дийнахьа доал деш хургйолаш, зӀамагӀйола сердало бийсан доал деш хургйолаш. Седкъий а кхеллар сигала.
<p><a href="genesis1.html" target="_blank"><b>Доладалар (Бытие) 1:17</b></a>  Уж Дала дӀанийс а дир сигала, лаьттан тӀехь сердал тергйолаш,
<p><a href="genesis1.html" target="_blank"><b>Доладалар (Бытие) 1:18</b></a>  дийнахьеи бийсани доал де а, сердал боадонах къоастае а. Далла дайра, из деррига дика долга.
<p><a href="genesis1.html" target="_blank"><b>Доладалар (Бытие) 1:19</b></a>  Сайре а хилар, Ӏуйре а хилар, – диълагӀа ди.
<p><a href="genesis1.html" target="_blank"><b>Доладалар (Бытие) 1:20</b></a>  Дала аьлар: «Дийнатех хьалдузалда хий, лаьттан тӀехь сигала гӀолла лелалда оалхазараш».
<p><a href="genesis1.html" target="_blank"><b>Доладалар (Бытие) 1:21</b></a>  Иштта кхеллар Дала фордашкара сов-доккха дийнаташ, фордаш хьалдизза мел лела дийнаташ, деррига тайп-тайпара оалхазараш. БӀаргадайра Далла из дика долга.
<p><a href="genesis1.html" target="_blank"><b>Доладалар (Бытие) 1:22</b></a>  Цо уж даькъалдеш аьлар: «Дебалда шо, тӀехье беркате а хулаш, фордашкара хиш хьалдузаш, хӀаьта оалхазараш лаьттан тӀехь дебалда».
<p><a href="genesis1.html" target="_blank"><b>Доладалар (Бытие) 1:23</b></a>  Хилар сайре а, хилар Ӏуйре а – пхелагӀа ди.
<p><a href="genesis1.html" target="_blank"><b>Доладалар (Бытие) 1:24</b></a>  Дала аьлар: «Лаьтто ший букъ тӀа дегӀадоаладолда дийна синош ши-ший тайпашца – доахан а, текхаргаш а, лаьтта гӀолла мел лела дийнаташ а». Иштта хинна дӀаэттар.
<p><a href="genesis1.html" target="_blank"><b>Доладалар (Бытие) 1:25</b></a>  Ши-ший тайпара лаьттара хьайбаш а, доахан а, лаьттара текхаргаш а кхеллар Дала. Далла из дика хийтар.
<p><a href="genesis1.html" target="_blank"><b>Доладалар (Бытие) 1:26</b></a>  ТӀаккха Дала аьлар: «Кхолларгда адам, воай сибатагӀа сибат денна, воашта тара долаш, доал долда цар хи чурча чкъаьрашта, сигларча оалхазарашта, доаханна, дерригача лаьтта, текхаргашта, лаьтта гӀолла текхача».
<p><a href="genesis1.html" target="_blank"><b>Доладалар (Бытие) 1:27</b></a>  Иштта кхеллар Дала адам, Ший сибатагӀа сибат денна, Даьла сибатагӀа сибат денна кхеллар Цо из; маӀеи кхали болаш кхеллар Цо уж.
<p><a href="genesis1.html" target="_blank"><b>Доладалар (Бытие) 1:28</b></a>  Къоабалбир уж Дала, аьлар царга Дала: «Дебалелаш, дукхагӀа хилалаш, лаьтта хьалдизалаш, лаьттан доал делаш, хи чурча чкъаьраштеи, сигларча оалхазараштеи, лаьтта гӀолла мел лелача хьайбаштеи оалол делаш».
<p><a href="genesis1.html" target="_blank"><b>Доладалар (Бытие) 1:29</b></a>  ДӀахо аьлар Дала: «Хьажал, Шоана лу Аз дерригача лаьтта тӀа мел йола ший фу ше тоссаш йола буц, ший генарг ший сома юкъе доалла сомий гаьнаш, – шоана хилба царех кхача.
<p><a href="genesis1.html" target="_blank"><b>Доладалар (Бытие) 1:30</b></a>  Лаьтта тӀа мел долча оакхарашта, сигала мел долча оалхазарашта, лаьтта тӀа гӀолла текхарашта, дийна са чудоаллача шеддолча дийнаташта, масса тайпара гӀа-буц шоана кхачан лаьрхӀа лу Аз». Хилар иштта.
<p><a href="genesis1.html" target="_blank"><b>Доладалар (Бытие) 1:31</b></a>  Ше мел даьр дайра Далла, хӀаьта из деррига тӀехдика долга а дайра. Хилар сайре, хилар Ӏуйре, – ялхлагӀа ди.
<p><a href="genesis2.html" target="_blank"><b>Доладалар (Бытие) 2:1</b></a>  Иштта хьакхелла да лаьттеи, сиглеи, царна тӀехь мел йола хӀамеи.
<p><a href="genesis2.html" target="_blank"><b>Доладалар (Бытие) 2:2</b></a>  ВорхӀлагӀа ди хьатӀакхоаччаш чакх а баьккхар Дала беррига Ше беш хинна болх, хӀаьта цу ворхӀлагӀча дийнахьа Ший деррига гӀулакхаш дита а дита паргӀата а ваьлар Из.
<p><a href="genesis2.html" target="_blank"><b>Доладалар (Бытие) 2:3</b></a>  ТӀаккха из ворхӀлагӀа ди Дала къоабал а дир даькъал а дир, хӀана аьлча цу дийнахьа Из салоӀаш вар, Ший массадола кхоллама гӀулакхаш чакх а даьха.
<p><a href="genesis2.html" target="_blank"><b>Доладалар (Бытие) 2:4</b></a>  Ер да Везча Дала сигале а лаьтта а кхеллача хиннар.
<p><a href="genesis2.html" target="_blank"><b>Доладалар (Бытие) 2:5</b></a>  Цу хана лаьтта тӀа яьнна яцар цхьаккха тайпара аренцара кӀотарг а, е цхьаккха тайпара аренцара буц а, хӀана аьлча, цу хана Везча Дала кхы а догӀа дайтадацар лаьтта тӀа, е адам а кхелладацар, из леладе.
<p><a href="genesis2.html" target="_blank"><b>Доладалар (Бытие) 2:6</b></a>  Лаьтта тӀера хьалъайлуча Ӏанаро тӀоададора лаьтта.
<p><a href="genesis2.html" target="_blank"><b>Доладалар (Бытие) 2:7</b></a>  ТӀаккха лаьттан топпарах адам кхеллар Везча Дала, цунна чу са а доллаш. ХӀаьта из адам дийнделар.
<p><a href="genesis2.html" target="_blank"><b>Доладалар (Бытие) 2:8</b></a>  Везча Дала малхбоалехьа йолча Эдене ялсмален беш дӀа а егӀа, цига Ше кхелла саг ваха хоавир.
<p><a href="genesis2.html" target="_blank"><b>Доладалар (Бытие) 2:9</b></a>  Цу лаьтта тӀа Везча Дала дегӀадоаладир массе а тайпара дитташ, тӀахьежача хоза а, тоам болаш а дар уж, царна тӀера сомаш баа пайдан бар. Беша юкъе яр вахара гаи, дика-во довзийтара гаи.
<p><a href="genesis2.html" target="_blank"><b>Доладалар (Бытие) 2:10</b></a>  Цу беша хий тохар духьа, Эденера хьадолалора хий, тӀаккха из диъ даькъа декъалора.
<p><a href="genesis2.html" target="_blank"><b>Доладалар (Бытие) 2:11</b></a>  Цхьанне цӀи Пишон я, из да берригача Хьавил-мехка гӀолла тӀехдоалаш. Цу лаьттах дошув доал.
<p><a href="genesis2.html" target="_blank"><b>Доладалар (Бытие) 2:12</b></a>  (Цу лаьттара из дошув дика а да. Цига «бадолахь» оала саьгӀаза тара йола хоза хьадж йоагӀа хӀама а я, «оникс» яха деза къертӀой а да.)
<p><a href="genesis2.html" target="_blank"><b>Доладалар (Бытие) 2:13</b></a>  ШоллагӀча хин цӀи я Гихьон, из тӀехдоал Куши оалача берригача мехка гӀолла.
<p><a href="genesis2.html" target="_blank"><b>Доладалар (Бытие) 2:14</b></a>  КхоалагӀча хин цӀи я Хьиддекхел. Из да Ашур мехка малхбоалехьа. ДиълагӀа дола хий да Эпрат.
<p><a href="genesis2.html" target="_blank"><b>Доладалар (Бытие) 2:15</b></a>  ТӀаккха Везча Дала адам Эден беша ваха хоавир, цунга из беш лелаяйташ а лораяйташ а Шийна гӀулакх дайтар духьа.
<p><a href="genesis2.html" target="_blank"><b>Доладалар (Бытие) 2:16</b></a>  ТӀаккха Везча Дала аьлар адамга: «Масса йолча укх бешарча гаьн тӀара сом баа мегаргба Ӏа,
<p><a href="genesis2.html" target="_blank"><b>Доладалар (Бытие) 2:17</b></a>  хӀаьта дика-во довзийтара гаьн тӀара ма баалахь, хӀана аьлча, Ӏа цу тӀара из биаьча дийнахьа шеко йоаццаш кхалхаргва хьо», – аьнна.
<p><a href="genesis2.html" target="_blank"><b>Доладалар (Бытие) 2:18</b></a>  ТӀаккха Везча Дала аьлар: «Дика дац адам ше цхьаь хилар, цудухьа цунга шийга хьежжа новкъост кхолларгва Аз цунна».
<p><a href="genesis2.html" target="_blank"><b>Доладалар (Бытие) 2:19</b></a>  Масса дола сигалара оалхазараш а, арара оакхарий а кхеллар Везча Дала лаьттах. Цо уж шеддар адама хьалхашка дӀаоттадир, цу адамо царех фу цӀераш тохк хьожаш. ТӀаккха цу са мел доаллача хӀаманна адамо енна цӀераш йитар.
<p><a href="genesis2.html" target="_blank"><b>Доладалар (Бытие) 2:20</b></a>  Иштта елар адамо цӀераш доаханна а сигаларча оалхазарашта а, лаьттарча оакхарашта а, амма цунна шийна нийсъяланзар шийца йоагӀаш йола гӀонча.
<p><a href="genesis2.html" target="_blank"><b>Доладалар (Бытие) 2:21</b></a>  ТӀаккха Везча Дала чӀоаггӀа наб кхетийтар адама. Цунна наб кхийтта яьлча цун цхьа пӀенда хьа а баьккха, из меттиг дулхаца дӀакъейлар.
<p><a href="genesis2.html" target="_blank"><b>Доладалар (Бытие) 2:22</b></a>  Цул тӀехьагӀа Ше цу адама пӀендарах йир кхалсаг Везча Дала, из кхалсаг сага тӀайоалайир.
<p><a href="genesis2.html" target="_blank"><b>Доладалар (Бытие) 2:23</b></a>  Из бӀаргаяйча, адамо аьлар: «Ер я-кх са тӀехках тӀехк, ер да-кх са дулхах дулх, укхан цӀи кхалсаг хургья, ер маӀача сага дегӀацара хьаийца хилар бахьан долаш».
<p><a href="genesis2.html" target="_blank"><b>Доладалар (Бытие) 2:24</b></a>  Цудухьа маӀасаг ший да а вита, ший нана а йита ший кхалсагах хьарчаш хургва. ТӀаккха цу шиннех цхьа дулх-цӀий хургда.
<p><a href="genesis2.html" target="_blank"><b>Доладалар (Бытие) 2:25</b></a>  Уж шиъ берзанбар шаккъе а, адам а, цун сесаг а, хӀаьта а шоайла озалуш бацар уж.
<p><a href="genesis3.html" target="_blank"><b>Доладалар (Бытие) 3:1</b></a>  Везча Дала кхеллача аренцарча оакхарашта юкъе эггара говзагӀа хиннар лехь бар. Цо цу кхалсагага хаьттар: «Укх бешарча цхьаккха а гаьн тӀара сом ма баа аьннад шуга Дала?»
<p><a href="genesis3.html" target="_blank"><b>Доладалар (Бытие) 3:2</b></a>  Кхалсаго жоп делар лехьа: «Гаьнаш тӀара сомаш даа могадаьд тхона,
<p><a href="genesis3.html" target="_blank"><b>Доладалар (Бытие) 3:3</b></a>  амма, беша юкъе цхьа га ягӀа, цу тӀара сом а ма баа, цох дӀа а ма хьокхале аьннад тхога Дала, тхо цакхалхийтар духьа».
<p><a href="genesis3.html" target="_blank"><b>Доладалар (Бытие) 3:4</b></a>  ТӀаккха лехьо кхалсагага аьннад: «Кхалха-м шеко йоаццаш кхалхаргдацар шо,
<p><a href="genesis3.html" target="_blank"><b>Доладалар (Бытие) 3:5</b></a>  амма, Далла хов, оаш цу гаьн тӀара сом биача дийнахьа денз шун бӀаргаш хьаделлалургдолга, дика-во а довзаш шу даьлий моргаш хургдолга!»
<p><a href="genesis3.html" target="_blank"><b>Доладалар (Бытие) 3:6</b></a>  Кхалсага бӀаргадайра, цу гаьн сом кхачан дика болга а бӀарга тоам беш болга а, хӀана аьлча из биачоа хьаькъал а говзал а луш ба из; кхалсаго цу тӀара сом баьккхар, цо а биар, тӀаккха ший мара а белар, цо а биар из сом цунца.
<p><a href="genesis3.html" target="_blank"><b>Доладалар (Бытие) 3:7</b></a>  ТӀаккха хьаделладелар цар шинне а бӀаргаш. Шоаш шиъ дерзан долга хайр царна, тӀаккха инжира гаьн тӀера доккхий гӀаьнаш а даьха, уж вӀаший а тийга, юкъах уж хьа дийхка, царца дӀахьулдир цар шоай дегӀамаш.
<p><a href="genesis3.html" target="_blank"><b>Доладалар (Бытие) 3:8</b></a>  Ден йӀовхал лаьгӀъеннача хана лаьгӀо хьекхача михага ваьнна беша гӀолла лелаш волча Везча Даьла когаша ю гӀар хеза, адам а цун сесаг а бешарча гаьнашта юкъе дӀакъайла байлар Цунах.
<p><a href="genesis3.html" target="_blank"><b>Доладалар (Бытие) 3:9</b></a>  ТӀаккха Веза Даьла кхайкар адамга: «Хьо мичав?» – аьнна.
<p><a href="genesis3.html" target="_blank"><b>Доладалар (Бытие) 3:10</b></a>  Вокхо жоп делар: «Укх беша Хьо воагӀаш хеза, се верзан воландаь, хьох кхеравенна дӀалечкъавар со».
<p><a href="genesis3.html" target="_blank"><b>Доладалар (Бытие) 3:11</b></a>  Везча Дала хаьттар: «Хьо верзан ва хьога аьннар малав? Аз хьайга ма баалахь аьнна цу гаьн тӀара сом биабий-хьогӀ Ӏа?»
<p><a href="genesis3.html" target="_blank"><b>Доладалар (Бытие) 3:12</b></a>  Адама жоп делар: «Ӏа сона еннача къалсаго цу гаьн тӀара баьккха сом белар сона, тӀаккха аз из биар», – аьнна.
<p><a href="genesis3.html" target="_blank"><b>Доладалар (Бытие) 3:13</b></a>  ТӀаккха Везча Дала кхалсагага аьлар: «Из фуд Ӏа даьр?» Кхалсаго жоп делар Цунна: «Лехь бар со Ӏехаяьр, тӀаккха аз сом биар», – аьнна.
<p><a href="genesis3.html" target="_blank"><b>Доладалар (Бытие) 3:14</b></a>  ТӀаккха Везча Дала лехьага аьлар: «Из Ӏа дир бахьан долаш массадолча хьайбаштеи оакхараштеи хьалхашка наӀалт хинна хургба хьо. ХӀанз хье дийна мелаб текхаргба хьо, лаьтта а дуаргда Ӏа.
<p><a href="genesis3.html" target="_blank"><b>Доладалар (Бытие) 3:15</b></a>  Хьонеи кхалсагаи юкъе, хьа тӀехьеннеи цун тӀехьеннеи юкъе моастагӀал хулийтаргда Аз. Кхалсага тӀехье хьа кертах летаргья, хӀаьта хьо цун кӀоажох летаргба».
<p><a href="genesis3.html" target="_blank"><b>Доладалар (Бытие) 3:16</b></a>  ТӀаккха кхалсагага Везча Дала аьлар: «Берах йолаш Ӏа озаргбола бала дукхагӀбергба Аз: лазарца дергда Ӏа бераш, хьай марага сатувсаш хургья хьо, тӀаккха из хьона доал деш хургва». 
<p><a href="genesis3.html" target="_blank"><b>Доладалар (Бытие) 3:17</b></a>  ХӀаьта адамга Везча Дала аьлар: «Аз аьнначунга ла а ца дувгӀаш, хьай сесаго яхар а даь, Аз хьайга ма баа аьнна сом Ӏа баарах, – наӀалт кхайкаду Аз укх лаьттанна; Ӏайха дунен тӀа мел йоаккха ха баланца укх лаьттара хьайна напагӀ лохаш йоаккхаргья Ӏа.
<p><a href="genesis3.html" target="_blank"><b>Доладалар (Бытие) 3:18</b></a>  КӀарцхалаш а, йоархӀаш а яргья хьа лаьтта, аренцарча баьцех хургба хьона кхача.
<p><a href="genesis3.html" target="_blank"><b>Доладалар (Бытие) 3:19</b></a>  Хьоцарца йоаккхаргья Ӏа хьайна сискал, хье лаьттан керахь юхаверззалца, хӀана аьлча, лаьттацара хьаийца ва хьо, лаьтта да хьо, юха лаьтта чу а гӀоргва хьо».
<p><a href="genesis3.html" target="_blank"><b>Доладалар (Бытие) 3:20</b></a>  ТӀаккха Адама ший сесагах цӀи тилар Хьава аьнна, вахаш мел волчун нана из йоландаь.
<p><a href="genesis3.html" target="_blank"><b>Доладалар (Бытие) 3:21</b></a>  ТӀаккха Везча Дала Адама а, цун сесага а нахьара дувхар дир, из царна тӀа а дийхар.
<p><a href="genesis3.html" target="_blank"><b>Доладалар (Бытие) 3:22</b></a>  Везча Дала аьлар: «ХӀанз Адам а Вайх цаӀ волаш санна хилар, дика а во а довзаш. ХӀанз вахара гаьнагахьа а кхайда, цу тӀера сом а баьккха, из биа а биа, хадаргдоацача вахаре ма кхоачалба уж!»
<p><a href="genesis3.html" target="_blank"><b>Доладалар (Бытие) 3:23</b></a>  Цул тӀехьагӀа Адам Эдена бешара дӀаэккхавир Везча Дала, цо ше хьаваьнна лаьтта леладергдолаш.
<p><a href="genesis3.html" target="_blank"><b>Доладалар (Бытие) 3:24</b></a>  Из дӀа а эккхаваь, Эдена беша малхбоален оагӀорахьара чувоаллача, вахара гаьна тӀабода никъ лорабе аьнна Везча Дала дӀаовттадир каруб-малейкаши, цӀерца доагаш дола довти, хӀаьта цу довта къегаш бола бухь массайолча оагӀорахьа кхасташ бар.
<p><a href="genesis4.html" target="_blank"><b>Доладалар (Бытие) 4:1</b></a>  Адам ший сесагах Хьавайх кхийтар. Цо берах а хинна Къаим вир, тӀаккха аьлар: «Везча Аьлан новкъосталца сага бер хиннад са». Цудухьа цу берах Къаим аьнна цӀи тиллар.
<p><a href="genesis4.html" target="_blank"><b>Доладалар (Бытие) 4:2</b></a>  Цул тӀехьагӀа Къаим воша ХӀабил вир Хьавас. ХӀабилах жаӀу хилар, хӀаьта Къаимах – ахархо.
<p><a href="genesis4.html" target="_blank"><b>Доладалар (Бытие) 4:3</b></a>  СагӀа ха хьакхаьчача, Къаима ше лаьтта тӀара даьккхача ялатах цхьа дакъа Везча Аьлана хьалхашка дера.
<p><a href="genesis4.html" target="_blank"><b>Доладалар (Бытие) 4:4</b></a>  ХӀабила а ший жена юкъера духхьашха даьчарех эггара толажагӀа дараш доа а даь, цар дикагӀа дола доакъош дера. Веза Аьла раьза волаш хьожаш вар ХӀабилага а, цун совгӀатага а.
<p><a href="genesis4.html" target="_blank"><b>Доладалар (Бытие) 4:5</b></a>  Къаимагахьа а, цун совгӀатагахьа а дӀахьожаш вацар Из. ЧӀоагӀа эгӀазвахар Къаим, корта чубахар цун.
<p><a href="genesis4.html" target="_blank"><b>Доладалар (Бытие) 4:6</b></a>  ТӀаккха Везча Аьлано аьлар Къаимга: «Ма чӀоагӀа чубахаб хьа корта. Хьо сенна эгӀазваха ва?
<p><a href="genesis4.html" target="_blank"><b>Доладалар (Бытие) 4:7</b></a>  Хьай нигат дика хилча корта хьалъайбаций Ӏа? Нагахь санна хьа дагалаттар дикадар деце, къа наӀарга хьежаш да хьога, цо шийгахьа увз хьо, цхьабакъда, хьо цунна оалал деш хила веза».
<p><a href="genesis4.html" target="_blank"><b>Доладалар (Бытие) 4:8</b></a>  ТӀаккха цхьан дийнахьа Къаима ХӀабилага аьлар: «Аренашка долх вай». Уж аренашка баьхкача Къаима ший вешийна ХӀабила дов дир, из вийр цо.
<p><a href="genesis4.html" target="_blank"><b>Доладалар (Бытие) 4:9</b></a>  ТӀаккха Везча Аьлано Къаимга хаьттар: «Мичав хьа воша ХӀабил?» Къаима аьлар: «Хац сона; сай вешийна хаьхо ва со кхы?»
<p><a href="genesis4.html" target="_blank"><b>Доладалар (Бытие) 4:10</b></a>  Везча Аьлано аьлар: «Фуд Ӏа даьр? Хьа веший цӀий кхайкаш да Сога лаьттара.
<p><a href="genesis4.html" target="_blank"><b>Доладалар (Бытие) 4:11</b></a>  ХӀанзчул тӀехьагӀа наӀалт кхайкадаьд хьона, Ӏа Ӏодахийта хьа веший цӀий шийна Ӏочудиача лаьтто шийна тӀара эккхаву хьо.
<p><a href="genesis4.html" target="_blank"><b>Доладалар (Бытие) 4:12</b></a>  ХӀанзчул тӀехьагӀа Ӏа лаьтта тӀа мел къахьеге а, цо кхы теларгбац хьона хӀанзалца санна ший низ. ХӀаьта укх лаьтта сатем бола моттиг ца кораеш леларгва хьо».
<p><a href="genesis4.html" target="_blank"><b>Доладалар (Бытие) 4:13</b></a>  Къаима аьлар Везча Аьлага: «Из таӀазар ла низ кхоачаргбац са, хӀана аьлча, сов чӀоагӀа да из.
<p><a href="genesis4.html" target="_blank"><b>Доладалар (Бытие) 4:14</b></a>  Ӏа хӀанз со укх лаьттара эккхаву, Хьа юхь-духьалара дӀаваргва со, укх лаьтта сатем бола мотиг ца кораеш даим лела везаргва са. Сона духьал мел кхетачун со ве таро хургья».
<p><a href="genesis4.html" target="_blank"><b>Доладалар (Бытие) 4:15</b></a>  Везча Аьлано аьлар Къаимга: «Нагахь санна хьо цхьанне вуй, цунна ворхӀазза бекхам хургба». Цо Къаима дегӀа тӀа Ше из лоравеш хилара белгало йир, духьалкхийттачарех цхьанне а из вувргвоацаш.
<p><a href="genesis4.html" target="_blank"><b>Доладалар (Бытие) 4:16</b></a>  Иштта Къаим, Везча Аьлан духьалара дӀа а ваьнна, Эдена малхбоалехьа уллача, Нод цӀи йолча моттиге ваха хейра.
<p><a href="genesis4.html" target="_blank"><b>Доладалар (Бытие) 4:17</b></a>  Къаим ший сесагах а кхийтта, из берах хилар, цо кӀаьнк вир. Цунах ХӀанох аьнна цӀи тиллар. Къаима шахьар Ӏойилар, ХӀанох аьнна ший кӀаьнка цӀи а тилар цунах.
<p><a href="genesis4.html" target="_blank"><b>Доладалар (Бытие) 4:18</b></a>  ХӀаноха хилар Ӏийрад яха кӀаьнк, Ӏийрада хилар Махьуяал. Махьуяалан хилар кӀаьнк – Матушаал, Матушаалий хилар кӀаьнк – Ламех.
<p><a href="genesis4.html" target="_blank"><b>Доладалар (Бытие) 4:19</b></a>  Ламеха ши саг йоалайир: цхьанне цӀи Ӏада яр, вокхан – Цилла.
<p><a href="genesis4.html" target="_blank"><b>Доладалар (Бытие) 4:20</b></a>  Ӏадас кӀаьнк вир – Явал. Чаьтар чу Ӏеш а, хьайбаш леладеш а болчара да хилар цох.
<p><a href="genesis4.html" target="_blank"><b>Доладалар (Бытие) 4:21</b></a>  Ӏадий цхьаькха кӀаьнк хилар – Ювал, Явала воша. Цох зурма а дахчан пандар а локхаш мел барий да хилар.
<p><a href="genesis4.html" target="_blank"><b>Доладалар (Бытие) 4:22</b></a>  Циллас вир кӀаьнк, Тубал-Къаин. Из вар эггара хьалхе массе тайпара аьшкан а цӀаста а кечалеш е волавеннар. Тубал-Къаина йиша яр НаӀмат.
<p><a href="genesis4.html" target="_blank"><b>Доладалар (Бытие) 4:23</b></a>  Ший исташка Ламеха аьлар: «Ӏада а Цилла а! ЛадувгӀа сога, Ламеха истий! ЛадувгӀа са дешага! Сайна чов йича саг вийнав аз, сайна хӀама техача зӀамсаг вийнав аз.
<p><a href="genesis4.html" target="_blank"><b>Доладалар (Бытие) 4:24</b></a>  Къаим вийначунна ворххӀаза бекхам хулаш хилча, Ламех вийначунна кховзткъе вурийттаза бекхам хургба».
<p><a href="genesis4.html" target="_blank"><b>Доладалар (Бытие) 4:25</b></a>  Адам ший сесагах Хьавайх кхийтар, тӀаккха Хьавай кхы а цхьа кӀаьнк хилар. Цунах Сет аьнна цӀи тиллар. «Дала кхы а цхьа кӀаьнк хьавеннав сона, Къаима вийнача ХӀабила когаметта», – аьлар Хьавас.
<p><a href="genesis4.html" target="_blank"><b>Доладалар (Бытие) 4:26</b></a>  Сета а хилар кӀаьнк, цо цунах Энош аьлар. Цу хана нах Везча Аьланга кхайка, Цунна суждне аха болабелар.
<p><a href="genesis5.html" target="_blank"><b>Доладалар (Бытие) 5:1</b></a>  Ер да Адама тӀехьенах дола дувцар. Дала адам Шийна тара кхелладар.
<p><a href="genesis5.html" target="_blank"><b>Доладалар (Бытие) 5:2</b></a>  МаӀсаги кхалсаги болаш кхеллабар Цо уж. Ше уж кхеллача дийнахьа уж даькъал а бийца, царех «адам» аьлар Цо.
<p><a href="genesis5.html" target="_blank"><b>Доладалар (Бытие) 5:3</b></a>  Адама бӀаьи ткъаьи итт шу даьннадар, цун кхы а цхьа кӀаьнк хиннача хана, Адама сибатагӀа сибат а долаш, цунна тара а волаш. Ший кӀаьнках Сет аьнна цӀи тиллар Адама.
<p><a href="genesis5.html" target="_blank"><b>Доладалар (Бытие) 5:4</b></a>  Сет хиначул тӀехьагӀа кхы а бархӀ бӀаь шера ваьхар Адам. Цу замах цун кхы а кӀаьнкаш, йиӀигаш а хилар.
<p><a href="genesis5.html" target="_blank"><b>Доладалар (Бытие) 5:5</b></a>  Адам ийс бӀаьи ткъаьи итт шера ваьха дӀакхелхар.
<p><a href="genesis5.html" target="_blank"><b>Доладалар (Бытие) 5:6</b></a>  Сет цхьа бӀаьи пхе шера ваьхача, цун хилар Энош яха кӀаьнк.
<p><a href="genesis5.html" target="_blank"><b>Доладалар (Бытие) 5:7</b></a>  Энош хинначул тӀехьагӀа кхы а бархӀ бӀаьи ворхӀ шера ваьхар Сет. Цу замах цун кхы а кӀаьнкаш а йиӀигаш а хилар.
<p><a href="genesis5.html" target="_blank"><b>Доладалар (Бытие) 5:8</b></a>  Сет ийс бӀаьи шийтта шера ваьха дӀакхелхар.
<p><a href="genesis5.html" target="_blank"><b>Доладалар (Бытие) 5:9</b></a>  Энош дезткъеи итт шера ваьхача, цун хилар Кхенан яха кӀаьнк.
<p><a href="genesis5.html" target="_blank"><b>Доладалар (Бытие) 5:10</b></a>  Кхенан хинначул тӀехьагӀа кхы а бархӀ бӀаьи пхийтта шера ваьхар Энош. Цу замах цун кхы а кӀаьнкаш а, йиӀигаш а хилар.
<p><a href="genesis5.html" target="_blank"><b>Доладалар (Бытие) 5:11</b></a>  Энош ийс бӀаьи пхе шера ваьха дӀакхелхар.
<p><a href="genesis5.html" target="_blank"><b>Доладалар (Бытие) 5:12</b></a>  Кхенан кховзткъеи итт шера ваьхача, цун хилар Махьаллал яха кӀаьнк.
<p><a href="genesis5.html" target="_blank"><b>Доладалар (Бытие) 5:13</b></a>  Махьаллал хинначул тӀехьачул кхы а бархӀ бӀаьи шовзткъа шера ваьхар Кхенан. Цу замах цун кхы а кӀаьнкаши, йиӀигаши хилар.
<p><a href="genesis5.html" target="_blank"><b>Доладалар (Бытие) 5:14</b></a>  Кхенан, ийс бӀаьи итта шера ваьха, дӀакхелхар.
<p><a href="genesis5.html" target="_blank"><b>Доладалар (Бытие) 5:15</b></a>  Махьаллал кховзткъеи пхе шера ваьхача цун хилар Ярад яха кӀаьнк.
<p><a href="genesis5.html" target="_blank"><b>Доладалар (Бытие) 5:16</b></a>  Ярад хинначул тӀехьа кхы а бархӀ бӀаьи ткъаь итта шера ваьхар Махьаллал. Цу замах цун кхы а кӀаьнкаши йиӀигаши хилар.
<p><a href="genesis5.html" target="_blank"><b>Доладалар (Бытие) 5:17</b></a>  Махьаллал, бархӀ бӀаь дезткъеи пхийтта шера ваьха, дӀакхелхар.
<p><a href="genesis5.html" target="_blank"><b>Доладалар (Бытие) 5:18</b></a>  Ярад цхьа бӀаьи кховзткъеи шин шера ваьхача цун а хилар ХӀанох яха кӀаьнк.
<p><a href="genesis5.html" target="_blank"><b>Доладалар (Бытие) 5:19</b></a>  ХӀанох хинначул тӀехьагӀа, кхы а бархӀ бӀаь шера ваьхар Ярад. Цу замах цун кхы а кӀаьнкаш а, йиӀигаш а хилар.
<p><a href="genesis5.html" target="_blank"><b>Доладалар (Бытие) 5:20</b></a>  Ярад ийс бӀаьи кховзткъеи шин шера ваьхача дӀакхелхар.
<p><a href="genesis5.html" target="_blank"><b>Доладалар (Бытие) 5:21</b></a>  ХӀанох кховзткъеи пхе шера ваьхача цун а хилар кӀаьнк Матушалахь.
<p><a href="genesis5.html" target="_blank"><b>Доладалар (Бытие) 5:22</b></a>  Матушалахь хинначул тӀехьагӀа кхы а кхо бӀаь шера, Даьла дег чу а волаш ваьхар ХӀанох. Цу замах кхы а кӀаьнкаш а йиӀигаш а хилар цун.
<p><a href="genesis5.html" target="_blank"><b>Доладалар (Бытие) 5:23</b></a>  ХӀанох кхо бӀаьи кховзткъеи пхе шера ваьхар.
<p><a href="genesis5.html" target="_blank"><b>Доладалар (Бытие) 5:24</b></a>  ХӀанох, Даьла дег чу а волаш, лелаш вар. Цхьан дийнахьа из къайлаваьлар, Дала из дӀавигандаь.
<p><a href="genesis5.html" target="_blank"><b>Доладалар (Бытие) 5:25</b></a>  Матушалахь цхьа бӀаьи дезткъеи ворхӀ шера ваьхача, цун хилар Ламех яха кӀаьнк.
<p><a href="genesis5.html" target="_blank"><b>Доладалар (Бытие) 5:26</b></a>  Ламех хинначул тӀехьагӀа кхы а ворхӀ бӀаьи дезткъеи шин шера ваьхар Матушалахь. Цу замах цун кхы а кӀаьнкаш а, йиӀигаш и хилар.
<p><a href="genesis5.html" target="_blank"><b>Доладалар (Бытие) 5:27</b></a>  Матушалахь, ийс бӀаьи кховзткъеи ийс шера ваьха, дӀакхелхар.
<p><a href="genesis5.html" target="_blank"><b>Доладалар (Бытие) 5:28</b></a>  Ламех цхьа бӀаьи дезткъеи шин шера ваьхача, цун кӀаьнк хилар.
<p><a href="genesis5.html" target="_blank"><b>Доладалар (Бытие) 5:29</b></a> Ламеха ший кӀаьнках Нухь аьнна цӀи тиллар. Ламеха аьлар: «Вай кулгаша дукха къахьег Везча Аьлано наӀалт аьннача лаьтта. ХӀаьта Нухьа сатем бахьаргба вайна».
<p><a href="genesis5.html" target="_blank"><b>Доладалар (Бытие) 5:30</b></a>  Нухь хинначул тӀехьагӀа кхы а пхи бӀаьи дезткъеи пхийтта шера ваьхар Ламех. Цу замах цун хилар кхы а кӀаьнкаш а, йиӀигаш а.
<p><a href="genesis5.html" target="_blank"><b>Доладалар (Бытие) 5:31</b></a>  Ламех, ворхӀ бӀаьи кховзткъеи вурийтта шера ваьха, дӀакхелхар.
<p><a href="genesis5.html" target="_blank"><b>Доладалар (Бытие) 5:32</b></a>  Нухь пхи бӀаь шера ваьхача, цун хилар кӀаьнкаш Шим, Хьам, Яфет.
<p><a href="genesis6.html" target="_blank"><b>Доладалар (Бытие) 6:1</b></a>  Лаьттан тӀара адам совдоалаш дар. Цар мехкарий а хулар.
<p><a href="genesis6.html" target="_blank"><b>Доладалар (Бытие) 6:2</b></a>  Даьла цӀи лелаеш болчарна адамий мехкарий хоза болга гуш дар. Царех шоашта хоза хийттар йоалайора цар.
<p><a href="genesis6.html" target="_blank"><b>Доладалар (Бытие) 6:3</b></a> ТӀаккха Везча Аьлано аьлар: «Аз чуделла сага са массе а хана дахаргдац. Из дулхах хьаваь саг мара вац, цун дунен чура ха бӀаьи ткъо шерал дукхагӀа ма хийла».
<p><a href="genesis6.html" target="_blank"><b>Доладалар (Бытие) 6:4</b></a>  Цу хана чӀоагӀа тенна нах баьхаб лаьтта: къаьстта Даьла цӀи лелаераш наьха фух-цӀийх бола мехкарий кхувла болабелча денз, цу мехкараша царна беш хиннаб уж. Низ болаш, дуккхача хана денз цӀихеза сий долаш нах хиннаб уж наьрташ.
<p><a href="genesis6.html" target="_blank"><b>Доладалар (Бытие) 6:5</b></a>  ТӀаккха лаьттара адамаш чӀоагӀа харцахьдаьнна долга, цар дегашкара уйлаш массахана къаьстта зуламгахьа йийрза йолга гора Везча Аьлана.
<p><a href="genesis6.html" target="_blank"><b>Доладалар (Бытие) 6:6</b></a>  Веза Аьла дехкеваьлар, Ше лаьтта тӀа адамаш кхолларах. Цун дог балах диза дар.
<p><a href="genesis6.html" target="_blank"><b>Доладалар (Бытие) 6:7</b></a>  Везча Аьлано аьлар: «ХӀалакбаь дӀабоахаргба Аз лаьттара Айса кхелла нах, саг а хьайбаш а, лаьттара текхаргаш а сиглара оалхазараш а, хӀана аьлча, Со дехке ваьннав Айса лаьтта уж кхолларах».
<p><a href="genesis6.html" target="_blank"><b>Доладалар (Бытие) 6:8</b></a>  Цхьабакъда, Нухьа раьза хиннав Веза Аьла, цунах къахетам бе безам болаш а хиннав.
<p><a href="genesis6.html" target="_blank"><b>Доладалар (Бытие) 6:9</b></a>  Ер да Нухьа тӀехьенах дувцар. Цу хана баьхача наха юкъе цхьа Нухь мара вацар бакъахьар а во хӀама доацаш а. Из Даьла дега чу волаш лелаш вар.
<p><a href="genesis6.html" target="_blank"><b>Доладалар (Бытие) 6:10</b></a>  Кхо кӀаьнк ваьв Нухьа: Шим, Хьам, Яфет.
<p><a href="genesis6.html" target="_blank"><b>Доладалар (Бытие) 6:11</b></a>  Лаьттара адамаш цу хана чӀоагӀа телхадар, лаьтта къизалах хьалдизадар.
<p><a href="genesis6.html" target="_blank"><b>Доладалар (Бытие) 6:12</b></a>  Даьла лаьтта Ӏохьежача, Цунна дайра лаьтта телха хилар, укх лаьттара саг нийсача новкъара дӀаваьннадаь.
<p><a href="genesis6.html" target="_blank"><b>Доладалар (Бытие) 6:13</b></a>  ТӀаккха Дала Нухьага аьлар: «Адамаша лаьтта къизалах хьалдизад, из бӀехдаьд, цудухьа Аз хӀалакдаь дӀадаккха лаьрхӀад из лаьтта а, цу тӀа мел йола садоалла хӀама а.
<p><a href="genesis6.html" target="_blank"><b>Доладалар (Бытие) 6:14</b></a>  ХӀаьта Ӏа, хьайна кипариса дахчах доккха хи-кема а дий, цу чу къаьст-къаьста чура моттигаш е, тӀаккха цу кеман чугӀолла а тӀагӀолла а кӀув хьакха.
<p><a href="genesis6.html" target="_blank"><b>Доладалар (Бытие) 6:15</b></a>  ХӀаьта кема иштта де: цу кеман дӀоахал кхо бӀаь дол хила деза, цун шорал шовзткъе итт дол хила деза, хӀаьта лакхал ткъаь итт дол хила деза.
<p><a href="genesis6.html" target="_blank"><b>Доладалар (Бытие) 6:16</b></a>  Кеман тховх кор а даккха, цхьа дол боарамах, хӀаьта оагӀонца ниӀ а яккха. Цу кема чухь кхоъ гӀайт хилийта – кӀалхареи, шоллагӀеи, кхоалагӀеи, хӀаьта хӀарача гӀайта тӀа ваха моттигаш кийчъе.
<p><a href="genesis6.html" target="_blank"><b>Доладалар (Бытие) 6:17</b></a>  Хьажал, Аз шо хӀалакдергдола хий дейтаргда лаьтта тӀа, сигален кӀала садоаллаш мел йола хӀама лергйолаш. Лаьттан тӀа мел дола хӀама вахарах къастаргда.
<p><a href="genesis6.html" target="_blank"><b>Доладалар (Бытие) 6:18</b></a>  ХӀаьта хьоца Аз барт бергба. Хьо а, хьа къонгаш а, хьа сесаг а, хьа несарий а хьоца цу кема чу баргба.
<p><a href="genesis6.html" target="_blank"><b>Доладалар (Бытие) 6:19</b></a>  Иштта кема чу даккха шишша дерригача дийнатех шишша, маӀеи кхали, уж шуца дийна дусаргдолаш.
<p><a href="genesis6.html" target="_blank"><b>Доладалар (Бытие) 6:20</b></a>  ХӀара тайпарча оалхазарех, хьайбаех, бӀехалех, царех массарех а маӀеи кхали шишша хӀама чуяргья хьоца кема чу, дийна йисар духьа.
<p><a href="genesis6.html" target="_blank"><b>Доладалар (Бытие) 6:21</b></a>  ХӀаьта Ӏа масса дола даар хьа а ийце, кема чу дилла, хьайна а царна а хургдолаш».
<p><a href="genesis6.html" target="_blank"><b>Доладалар (Бытие) 6:22</b></a>  Нухьа из деррига шийга Дала аьннача бесса кхоачашдир.
<p><a href="genesis7.html" target="_blank"><b>Доладалар (Бытие) 7:1</b></a>  ТӀаккха Везча Аьлано Нухьага аьлар: «Хьо хьай дезалца кема чу вала, хӀана аьлча, таханарча ноахала юкъе бакъахьара саг хьо цаӀ мара бӀаргагуц сона.
<p><a href="genesis7.html" target="_blank"><b>Доладалар (Бытие) 7:2</b></a>  Хьайца хьаэца ворхӀ маӀеи ворхӀ кхалли цӀенча хьайбаехи, шиъ маӀеи шиъ кхалли бӀехача хьайбаехи,
<p><a href="genesis7.html" target="_blank"><b>Доладалар (Бытие) 7:3</b></a>  иштта, ворхӀ маӀеи ворхӀ кхалли масса долча сигаларча оалхазарехи. Укх лаьтта цар тӀехье хийла.
<p><a href="genesis7.html" target="_blank"><b>Доладалар (Бытие) 7:4</b></a>  ВорхӀ ди даьнначул тӀехьагӀа Аз лаьтта догӀа дайтаргда – из делхаргда шовзткъа денни шовзткъа буси – Айса укх дунен тӀа мел кхелла дийнат цӀендаь дӀадоаккхаргда Аз укх лаьттара».
<p><a href="genesis7.html" target="_blank"><b>Доладалар (Бытие) 7:5</b></a>  Нухьа Дала шийга мел аьннар хьадир.
<p><a href="genesis7.html" target="_blank"><b>Доладалар (Бытие) 7:6</b></a>  Нухь ялх бӀаь шу даьнна вар лаьтта хий хьийддача хана.
<p><a href="genesis7.html" target="_blank"><b>Доладалар (Бытие) 7:7</b></a>  Нухьи, цун къонгаши, цун сесаги, цун несарийи кема чу байлар, цу хих кӀалхарбовлар духьа.
<p><a href="genesis7.html" target="_blank"><b>Доладалар (Бытие) 7:8-9</b></a>  ЦӀена а бӀеха а хьайбаш, оалхазараш, лаьтта гӀолла текхаш мел дола дийнаташ даьхкар Нухь волча, дӀачудаьлар кема чу – шишша, маӀеи кхали – Дала Нухьага ма аллара.
<p><a href="genesis7.html" target="_blank"><b>Доладалар (Бытие) 7:10</b></a>  ВорхӀ ди дӀадаьлча, хий хьийдар лаьтта.
<p><a href="genesis7.html" target="_blank"><b>Доладалар (Бытие) 7:11</b></a>  Нухь ваь ялх-бӀаьлагӀча шера, шоллагӀча бетта, вурийттлагӀча дийнахьа хьаделладелар массадола лаьттан бухара хиш, дӀа-юха еллаелар сигаленаш,
<p><a href="genesis7.html" target="_blank"><b>Доладалар (Бытие) 7:12</b></a>  шовзткъа денни, шовзткъа буси догӀа дийлхар лаьтта.
<p><a href="genesis7.html" target="_blank"><b>Доладалар (Бытие) 7:13</b></a>  Цу дийнахьа кема чу ваьлар Нухь, шийца ший къонгаш Шим а, Хьам а, Яфет а болаш, ший сесаг а йолаш, кхоккхе нус а йолаш.
<p><a href="genesis7.html" target="_blank"><b>Доладалар (Бытие) 7:14</b></a>  Иштта царца кема чу даьлар дийнатий массадола тайпа: оакхарий, хьайбаш, лаьтта гӀолла текхаш мел лелараш, оалхазараш, ткъамаш мел дараш.
<p><a href="genesis7.html" target="_blank"><b>Доладалар (Бытие) 7:15</b></a>  Шоашта чухь садоаллаш мел йолча хӀама шишша Нухьаца кема чуяьлар,
<p><a href="genesis7.html" target="_blank"><b>Доладалар (Бытие) 7:16</b></a>  маӀеи кхали, Нухьага аьннача бесса. Дала Нухьа тӀехьа дӀакъайлар кеман ниӀ.
<p><a href="genesis7.html" target="_blank"><b>Доладалар (Бытие) 7:17</b></a>  Шовзткъа дийнахьа дера лаьтта хӀалакдергдола хий. Хий хьаӀовш доагӀача хана цо лаьттацара хьал а къоастадаь, лаккха хьалъайдир кема, из хи тӀа гӀолла доладелар.
<p><a href="genesis7.html" target="_blank"><b>Доладалар (Бытие) 7:18</b></a>  Хий совдоалаш доагӀар, лаьтта тӀа геттара лаккха айделар из, кема додаш дар хи тӀа гӀолла.
<p><a href="genesis7.html" target="_blank"><b>Доладалар (Бытие) 7:19</b></a>  Хий геттара лакха айделар, укх дунен эггара лакхагӀа дола лоамаш къайладоахаш.
<p><a href="genesis7.html" target="_blank"><b>Доладалар (Бытие) 7:20</b></a>  Пхийтта дол лоамел лакхагӀа айделар хий, лоамаш хина кӀалдахар.
<p><a href="genesis7.html" target="_blank"><b>Доладалар (Бытие) 7:21</b></a>  Дунен тӀа дӀа-хьа лелаш мел хинна дийнат делар: оалхазараш, хьайбаш, оакхарий, лаьтта гӀолла текхараш, иштта беррига нах а.
<p><a href="genesis7.html" target="_blank"><b>Доладалар (Бытие) 7:22</b></a>  Лаьтта тӀа садоахаш мел хинна дийнат делар.
<p><a href="genesis7.html" target="_blank"><b>Доладалар (Бытие) 7:23</b></a>  Лаьтта букъ тӀа мел хиннача дийнача хӀаман фу хаьдар; саг вар, хьайба дар, лаьтта гӀолла текхаш яр, сиглара оалхазар дар – шеддолчун фу хаьдар лаьттара, хӀаьта Нухьи цунца кема тӀа мел хиннараши мара дийна бисанзар.
<p><a href="genesis7.html" target="_blank"><b>Доладалар (Бытие) 7:24</b></a>  Хий лаьтта тӀа совдоалаш хилар бӀаь шовзткъе итт дийнахьа.
<p><a href="genesis8.html" target="_blank"><b>Доладалар (Бытие) 8:1</b></a>  Нухь а, Нухьаца кема чу мел дола деррига оакхарий а, цӀагӀара хьайбаш а дагадехар Далла; лаьтта тӀехь мух балийтар Дала, тӀаккха хиш юхатӀехьашка довла доладелар.
<p><a href="genesis8.html" target="_blank"><b>Доладалар (Бытие) 8:2</b></a>  Шеддола лаьттан бухара хиш дӀакъовладелар, сигаленаш дӀакъовлаелар делхаш хинна догӀа сецар.
<p><a href="genesis8.html" target="_blank"><b>Доладалар (Бытие) 8:3</b></a>  ТӀехь-тӀехьагӀа лаьттара дӀадодаш дар хий, хӀаьта бӀаьи шовзткъеи итт ди даьлча чӀоаггӀа лаьгӀделар из.
<p><a href="genesis8.html" target="_blank"><b>Доладалар (Бытие) 8:4</b></a>  ВорхӀлагӀча бетта вурийттлагӀча дийнахьа кема Арарата лоамашка сецар.
<p><a href="genesis8.html" target="_blank"><b>Доладалар (Бытие) 8:5</b></a>  Хий тӀадаьнна иттлагӀа бутт хьахиллалца хий лаьгӀлуш латташ дар, хӀаьта иттлагӀча бетта хьалхарча дийнахьа лоаман бовхьаш гучадаьлар.
<p><a href="genesis8.html" target="_blank"><b>Доладалар (Бытие) 8:6</b></a>  Шовзткъа ди даьлча, Нухьа дӀадийлар ше даь кема кор,
<p><a href="genesis8.html" target="_blank"><b>Доладалар (Бытие) 8:7</b></a>  къайг арахийцар цо, хий кӀезигденнадий хьажа аьнна. Къайг къайла а йоалаш, юха гуча а йоалаш лийлар, лаьтта тӀара хий докъадаллаца.
<p><a href="genesis8.html" target="_blank"><b>Доладалар (Бытие) 8:8</b></a>  Цул тӀехьагӀа кхокха арахийцар цо, лаьтта тӀера хиш лаьгӀденна даьннадий хар духьа.
<p><a href="genesis8.html" target="_blank"><b>Доладалар (Бытие) 8:9</b></a>  Бакъда, кхокхана корайинзар ший ког тӀаоттабе екъа моттиг, из юха бера кема чу, хӀана аьлча, хий хӀанз а долаш дар дерригача лаьттан тӀа. Нухьа ший кулг а кховдадаь, кхокха хьачубаьккхар ший кема чу.
<p><a href="genesis8.html" target="_blank"><b>Доладалар (Бытие) 8:10</b></a>  Кхы а ворхӀ дийнахьа сабар а даь, Нухьа кхокха юха арахийцар кема чура.
<p><a href="genesis8.html" target="_blank"><b>Доладалар (Бытие) 8:11</b></a>  Сайрийна кхокха юхабийрзар, ший зӀокара духье делла дзейт-дитта керда гӀа а дахьаш. ТӀаккха Нухьа хайра хий лаьтта тӀера дӀадаьнналга.
<p><a href="genesis8.html" target="_blank"><b>Доладалар (Бытие) 8:12</b></a>  Кхы а ворхӀ дийнахьа сабар а даь, юха а кхокха архийцар Нухьа, хӀаьта кхокха юхабанзар.
<p><a href="genesis8.html" target="_blank"><b>Доладалар (Бытие) 8:13</b></a>  ТӀаккха кеман ниӀ дӀайийллар Нухьа. ДӀа-са хьежача лаьтта хих мукъадаьнна декъа долга дайра цунна. Из дар Нухь ваь ялх бӀаь цхьоалагӀча шера хьалхарча бетта хьалхарча дийнахьа.
<p><a href="genesis8.html" target="_blank"><b>Доладалар (Бытие) 8:14</b></a>  ШоллагӀча бетта ткъаь ворхӀлагӀча дийнахьа деррига лаьтта бокъонца докъаделар.
<p><a href="genesis8.html" target="_blank"><b>Доладалар (Бытие) 8:15</b></a>  ТӀаккха Дала Нухьага аьлар:
<p><a href="genesis8.html" target="_blank"><b>Доладалар (Бытие) 8:16</b></a>  «Арадовла кема чура хьо а, хьа сесаг а, хьа къонгаш а, цар истий а хьоца.
<p><a href="genesis8.html" target="_blank"><b>Доладалар (Бытие) 8:17</b></a>  Масса дола дийна хӀама арадаккха хьайца, массе а тайпа: оалхазараш, оакхарий, лаьтта гӀолла текха садоалла хӀамаш, дӀа-юха гӀоргйолаш уж лаьтта тӀехь, лаьтта хьалдузаргдолаш».
<p><a href="genesis8.html" target="_blank"><b>Доладалар (Бытие) 8:18</b></a>  Нухь а, цун къонгаш а, цун сесаг а, цун несарий а арабайлар кема чура.
<p><a href="genesis8.html" target="_blank"><b>Доладалар (Бытие) 8:19</b></a>  Царна тӀехьа цу кема чура арадаьлар цаӀ вокханна тӀехьа доалаш деррига оакхарий, деррига лаьтта гӀолла текхаш мел лела дийнаташ, деррига оалхазараш – лаьтта гӀолла мел лелар.
<p><a href="genesis8.html" target="_blank"><b>Доладалар (Бытие) 8:20</b></a>  ТӀаккха Везча Аьлана лаьрхӀа сагӀа доаккхача моттиге кхертӀой оттадир Нухьа. Шийца долча хьайбаех, оалхазарех цӀена дараш хьа а хержа сагӀа лаьрхӀа доагадир цо.
<p><a href="genesis8.html" target="_blank"><b>Доладалар (Бытие) 8:21</b></a>  Из тоам бола хьадж дӀакхийтар Везча Аьланна. ТӀаккха ший дагахьа Везча Аьлано аьлар: «Кхы вӀалла а кхайкадергдац Аз лаьттана наӀалт нах бахьан долаш, цар уйлаш къона болча хана денз воча хӀаманна тӀатайжа яле а, кхы хӀалак а дергдац лаьтта мел даха дийнат, Айса даьчча тайпара.
<p><a href="genesis8.html" target="_blank"><b>Доладалар (Бытие) 8:22</b></a>  ХӀанзчул тӀехьагӀа, ер лаьтта мел долча хана ялат дӀадер а чуэцар а, шелал а йӀовхал а, ахка а Ӏа а, ди а бийса а соцаргдац цу тӀехьа». 
<p><a href="genesis9.html" target="_blank"><b>Доладалар (Бытие) 9:1</b></a>  Нухь а, цун къонгаш а даькъалбеш, Дала аьлар царга: «ТӀехье сов а йоалаш, деба а дебаш, лаьтта дузалда оаш.
<p><a href="genesis9.html" target="_blank"><b>Доладалар (Бытие) 9:2</b></a>  Шух кхераш эгадеш хилда лаьтта тӀехь мел дола оакхарий, сигала мел дола оалхазараш, лаьтта гӀолла текхаш мел лела дийнаташ, форда чу мел лела чкъаьрий. Шун кара делар Аз из деррига.
<p><a href="genesis9.html" target="_blank"><b>Доладалар (Бытие) 9:3</b></a>  Са мел доалла лелаш мел йола хӀама Аз лу шоана кхача лаьрхӀа, лаьттара хьатӀа мел йоала хӀама Аз шоана еннача бесса.
<p><a href="genesis9.html" target="_blank"><b>Доладалар (Бытие) 9:4</b></a>  Бакъда, цаӀ тӀадул Аз шоана: шийх цӀий дӀадаланза дола дулх ма даалаш, хӀана аьлча цӀий вахар да шоана.
<p><a href="genesis9.html" target="_blank"><b>Доладалар (Бытие) 9:5</b></a>  Шун цӀий Ӏодахийтарах Аз бекхам бехаргба из Ӏодахийтачунгара; Аз бекхам бехаргба хӀара аькхагара; хӀара сагагара а бехаргба Аз бекхам, цо Ӏодахийтача ший веший цӀийх.
<p><a href="genesis9.html" target="_blank"><b>Доладалар (Бытие) 9:6</b></a>  Нагахьа санна сага цӀий Ӏодохийте, из Ӏодахийтачун цӀий а ӀогӀоргда сага карах; саг Дала шийна тара кхелла ва. 
<p><a href="genesis9.html" target="_blank"><b>Доладалар (Бытие) 9:7</b></a>  ДукхагӀа а дебаш а хилалаш, хьалдиза лаьтта».
<p><a href="genesis9.html" target="_blank"><b>Доладалар (Бытие) 9:8</b></a>  Дала аьлар Нухьага а цунца цун къонгашка а:
<p><a href="genesis9.html" target="_blank"><b>Доладалар (Бытие) 9:9</b></a>  «Хьажалаш, шуца а, шун тӀехьенца а барт бу Аз,
<p><a href="genesis9.html" target="_blank"><b>Доладалар (Бытие) 9:10</b></a>  кема чура ара мел даьннача дерригача дийнаташца: оалхазарашца, хьайбашца, оакхарашца, лаьтта мел долча дийнаташца.
<p><a href="genesis9.html" target="_blank"><b>Доладалар (Бытие) 9:11</b></a>  Аз шуца барт бергба: кхы хий тӀадаьнна, дийнат Ӏохьоргдац, кхы хий тӀадаьнна лаьтта хӀалакьхургдац».
<p><a href="genesis9.html" target="_blank"><b>Доладалар (Бытие) 9:12</b></a>  Дала аьлар: «Ер я тӀехьа тӀа мел йоагӀача хана хургболча, Сайнеи шоанеи, шуца мел долча хӀара дийнатаи юкъе Аз беш болча барта белгало.
<p><a href="genesis9.html" target="_blank"><b>Доладалар (Бытие) 9:13</b></a>  Аз хьалъэллад морхаш тӀа Сай селаӀад – Сонеи лаьтта мел волчуннеи юкъе барт хилара белгало.
<p><a href="genesis9.html" target="_blank"><b>Доладалар (Бытие) 9:14</b></a>  Лаьттан тӀехь морхаш Аз мел гулъеча хана, сигала гучадувргда селаӀад.
<p><a href="genesis9.html" target="_blank"><b>Доладалар (Бытие) 9:15</b></a>  ТӀаккха Сона дагадохаргда Айса барт баь хилар – шуца а, лаьтта мел долча дийнатаца а – дийна мел дола хӀама ювш дола хий тӀадалар кхы хургдац, аьнна.
<p><a href="genesis9.html" target="_blank"><b>Доладалар (Бытие) 9:16</b></a>  Морхашта юкъе селаӀад мел долча хана, Сона из бӀаргагургда, тӀаккха дагадохаргда лаьтта мел долча садоаллача хӀаманца Сай массаза хургбола барт хилар».
<p><a href="genesis9.html" target="_blank"><b>Доладалар (Бытие) 9:17</b></a>  ТӀаккха Дала аьлар Нухьага: «СелаӀад лаьттан букъ тӀа дийна мел йолча хӀаманца Аз баьча барта белгало хургья».
<p><a href="genesis9.html" target="_blank"><b>Доладалар (Бытие) 9:18</b></a>  Кема чура арабаьнна Нухьа къонгаш ераш бар: Шим, Хьам, Яфет (Хьам КенаӀана да ва).
<p><a href="genesis9.html" target="_blank"><b>Доладалар (Бытие) 9:19</b></a>  Уж кхоъ Нухьа къонгаш бар, хӀаьта царех хьабаьнна нах дӀа-хьа баьржар лаьтта тӀа гӀолла.
<p><a href="genesis9.html" target="_blank"><b>Доладалар (Бытие) 9:20</b></a>  Нухь лаьтта леладе волаверах, из вар эггара хьалха комсаш дӀайийнар.
<p><a href="genesis9.html" target="_blank"><b>Доладалар (Бытие) 9:21</b></a>  Комсий чхьагӀар а менна, веха а веха, верзан а ваьнна, цкъа ший чаьтар чу вижа улаш вар Нухь.
<p><a href="genesis9.html" target="_blank"><b>Доладалар (Бытие) 9:22</b></a>  КенаӀан даьна Хьама дайра, ший да верзанваьнна хилар, тӀаккха цо ара а ваьнна цунах лаьца ший вежарашка дийцар.
<p><a href="genesis9.html" target="_blank"><b>Доладалар (Бытие) 9:23</b></a>  ХӀаьта Шим а, Яфет а, шоай даь барзкъа хьа а ийца, из шоай белаж тӀа а тесса, юхабийрза, юхатӀехьашкахьа шоай даьна тӀабахар. Из барзкъа цунна тӀа а тесса, из верзанхилар дӀакъайладаьккхар цар. Уж тӀехьашкахьа бийрза хиларах, царна шоай да верзан вовнзар.
<p><a href="genesis9.html" target="_blank"><b>Доладалар (Бытие) 9:24</b></a>  Ше меннача чхьагӀарах хьа а кхийтта сомаваьлча, Нухьа хайра зӀамагӀа волча воӀо Хьама даьр.
<p><a href="genesis9.html" target="_blank"><b>Доладалар (Бытие) 9:25</b></a>  ТӀаккха Нухьа аьлар: «НаӀалт хургда КенаӀана! Ший вежарий эггара эсалгӀа вола лай хургва из».
<p><a href="genesis9.html" target="_blank"><b>Доладалар (Бытие) 9:26</b></a>  Кхы а аьлар цо: «Даькъала ва Веза Аьла, Шима Даьла, хӀаьта КенаӀан Шима лай хилва.
<p><a href="genesis9.html" target="_blank"><b>Доладалар (Бытие) 9:27</b></a>  Яфета доазонаш шердолда Дала Шимаца чаьтар чу Ӏеш а хилва Яфет. ХӀаьта КенаӀан Яфета лай хилва!»
<p><a href="genesis9.html" target="_blank"><b>Доладалар (Бытие) 9:28</b></a>  Лаьтта хий тӀадаьнначул тӀехьагӀа кхо бӀаьи шовзткъе итт шера ваьхар Нухь.
<p><a href="genesis9.html" target="_blank"><b>Доладалар (Бытие) 9:29</b></a>  Дерригаш а Нухь ваьха шераш ийс бӀаьи шовзткъе итт дар. ТӀаккха Нухь дӀакхелхар.
<p><a href="genesis10.html" target="_blank"><b>Доладалар (Бытие) 10:1</b></a>  Ер да Нухьа къонгехи Шимах, Хьамах, Яфетах, цар тӀехьенахи дола дувцар. Лаьтта хий тӀадаьнначул тӀехьагӀа цар иштта тӀехье хилар.
<p><a href="genesis10.html" target="_blank"><b>Доладалар (Бытие) 10:2</b></a>  Яфета къонгаш бар: Гомер, Магог, Мадай, Яван, Тувал, Мешех, Тирас.
<p><a href="genesis10.html" target="_blank"><b>Доладалар (Бытие) 10:3</b></a>  Гомера къонгаш бар: Ашкуз, Рифат, Тугарма.
<p><a href="genesis10.html" target="_blank"><b>Доладалар (Бытие) 10:4</b></a>  Явана къонгаш бар: Элиша, Таршиш, китхой, доданхой.
<p><a href="genesis10.html" target="_blank"><b>Доладалар (Бытие) 10:5</b></a>  Дуненъюкъерча фордан уллуврча мехкашка баха хейшараш берригаш Яфета тӀехьенах бар. ХӀара дезала ший доалахьа лаьтта дар. ХӀара дезал сов а бувлаш, тайп-тайпара халкъаш хьакхеллар цар, шо-шоай бувца мотт а болаш.
<p><a href="genesis10.html" target="_blank"><b>Доладалар (Бытие) 10:6</b></a>  Хьама къонгаш бар: Куши, Мисар, Пут, КенаӀан.
<p><a href="genesis10.html" target="_blank"><b>Доладалар (Бытие) 10:7</b></a>  Куше къонгаш бар: Себа, Хьавил, Сабта, РаӀман, Савтеха. РаӀмана къонгаш бар: Шеба, Даддан.
<p><a href="genesis10.html" target="_blank"><b>Доладалар (Бытие) 10:8</b></a>  ХӀаьта Куше къонгех цаӀ вар Намрад цӀи йолаш, из дунен чу эггара хьалха хинна тӀех-низбола тӀемахо ва.
<p><a href="genesis10.html" target="_blank"><b>Доладалар (Бытие) 10:9</b></a>  Везча Аьланна хьалхашка низ бола чарахь вар из, цудухьа из адамашта масала оттавеш оалаш да: «Из Намрад санна, Везча Аьлана гарга чарахь ва».
<p><a href="genesis10.html" target="_blank"><b>Доладалар (Бытие) 10:10</b></a>  Намрад паччахьалкхенна юкъе йоагӀаш хиннай юххьанца Бабил, Эрахь, Аккад, Калне. Уж ерригаш а ШинӀар-мехка яр.
<p><a href="genesis10.html" target="_blank"><b>Доладалар (Бытие) 10:11</b></a>  Цу мехкара ваьннав Ашур. Цо хьалъяьй Ниневи-шахьар а, Рехьовот-шахьар а, Калахь-шахьар а,
<p><a href="genesis10.html" target="_blank"><b>Доладалар (Бытие) 10:12</b></a>  иштта Ниневи-шахьараи Калахь-шахьараи юккъе улла Расан цӀи йола йоккха шахьар а.
<p><a href="genesis10.html" target="_blank"><b>Доладалар (Бытие) 10:13</b></a>  Мисарах хьабаьннаб лудимхой, Ӏанамхой, легахой, нафтухой,
<p><a href="genesis10.html" target="_blank"><b>Доладалар (Бытие) 10:14</b></a>  патрушхой, шоайх пӀелаштамхой хьабаьнна бола касламхой, каптӀархой.
<p><a href="genesis10.html" target="_blank"><b>Доладалар (Бытие) 10:15</b></a>  КенаӀанах хьабаьннараш ераш ба: хьалха ваь дезалхо ЦӀадан, цунна тӀехьа ваь Хьет.
<p><a href="genesis10.html" target="_blank"><b>Доладалар (Бытие) 10:16</b></a>  Иштта КенаӀанах хьабаьннаб: явусхой, эмархой, гӀиргӀашхой,
<p><a href="genesis10.html" target="_blank"><b>Доладалар (Бытие) 10:17</b></a>  хьаьвихой, Ӏаьркхахой, синахой,
<p><a href="genesis10.html" target="_blank"><b>Доладалар (Бытие) 10:18</b></a>  арвадихой, цӀемархой, хаматхой. Цул тӀехьагӀа КенаӀана тӀехье дӀа-юха яьржар.
<p><a href="genesis10.html" target="_blank"><b>Доладалар (Бытие) 10:19</b></a>  КенаӀанхой мохк баьржабар къулбаседехьа йолча ЦӀадан-шахьаргара денз къулбехьа йолча ГӀарар-шахьаргахьа Ӏо Ӏази-шахьарга кхаччалца, цигара дӀа Седам-шахьарга а Ӏамор-шахьарга а кхаччалца, Адма-шахьарга а, ЦӀабайма-шахьарга а, дӀахо Леша-шахьарга кхаччалца.
<p><a href="genesis10.html" target="_blank"><b>Доладалар (Бытие) 10:20</b></a>  Иштта яр Хьама тӀехье: хӀара ваьра ший мотт бар, ший лаьтташ дар, ше къаьстта халкъ долаш санна дахаш дар хӀара ваьр.
<p><a href="genesis10.html" target="_blank"><b>Доладалар (Бытие) 10:21</b></a>  Яфета воккхагӀа волча веший Шима а хилар къонгаш. Шим деррига Ӏебархой тайпа хьадоладаьр вар.
<p><a href="genesis10.html" target="_blank"><b>Доладалар (Бытие) 10:22</b></a>  Шима къонгаш бар: Ӏейлам, Ашур, Арпахшад, Луди, Арам.
<p><a href="genesis10.html" target="_blank"><b>Доладалар (Бытие) 10:23</b></a>  Арама къонгаш Уци, Хул, ГӀетар, Маш бар.
<p><a href="genesis10.html" target="_blank"><b>Доладалар (Бытие) 10:24</b></a>  Арпахшад Селахьа да вар, хӀаьта Селахь вар Ӏебара да.
<p><a href="genesis10.html" target="_blank"><b>Доладалар (Бытие) 10:25</b></a>  Ӏебара вар ши воӀ. Цхьанне цӀи Пелаг яр, хӀана аьлча, из вахача хана лаьтта тӀехь адам декъадалар а, дӀа-са даржар а хиннадаь. Цун веший цӀи Якхтан яр.
<p><a href="genesis10.html" target="_blank"><b>Доладалар (Бытие) 10:26</b></a>  Якхтана бар къонгаш: Алмадад, Шалап, Хьацармавет, Ярахь,
<p><a href="genesis10.html" target="_blank"><b>Доладалар (Бытие) 10:27</b></a>  Хьайдарам, Узал, Дикхла,
<p><a href="genesis10.html" target="_blank"><b>Доладалар (Бытие) 10:28</b></a>  Ӏобал, Абомаил, Шеба,
<p><a href="genesis10.html" target="_blank"><b>Доладалар (Бытие) 10:29</b></a>  Офир, Хьавила, Ябаб. Уж берригаш а Якхтана къонгаш ба.
<p><a href="genesis10.html" target="_blank"><b>Доладалар (Бытие) 10:30</b></a>  Уж Ӏеш бар Мешаъ-мехкагара малхбоалехьа болча Сепар-лоамага кхаччалца долча лаьтта тӀехь.
<p><a href="genesis10.html" target="_blank"><b>Доладалар (Бытие) 10:31</b></a>  Иштта яр Шима тӀехье: хӀара ваьра ший мотт бар, ший лаьтташ дар, ше къаьстта халкъ долаш санна дахаш дар хӀара ваьр.
<p><a href="genesis10.html" target="_blank"><b>Доладалар (Бытие) 10:32</b></a>  Иштта яр Нухьа къонгий тӀехье тайп-тайпарча къамех екъаяларца. Царех хьадаьннад деррига а лаьтта тӀехь цхьатарра дӀа-са даьржа халкъаш, Дала деррига лаьтта хьулдеш хий дайтачул тӀехьагӀа кхелла дола.
<p><a href="genesis11.html" target="_blank"><b>Доладалар (Бытие) 11:1</b></a>  Цхьа ха яр, лаьттан тӀехь дерригача адамашта юкъе бувца мотт цаӀ болаш, цар оалаш дола дешаш а цхьатарра долаш.
<p><a href="genesis11.html" target="_blank"><b>Доладалар (Бытие) 11:2</b></a>  Малхбоалехьа дӀаболабенна нах, ШинӀар-мехка шаьра аре а кораяь, цига баха Ӏохайшар.
<p><a href="genesis11.html" target="_blank"><b>Доладалар (Бытие) 11:3</b></a>  «Топпарах кирпишкаш а яь, уж цӀерца йоагаергьяр я вай», – аьлар цар. Иштта кхерашта меттала кирпишкаш хилар царна, хӀаьта кӀирах баьча маркхала меттала лаьттан кӀув хилар царна.
<p><a href="genesis11.html" target="_blank"><b>Доладалар (Бытие) 11:4</b></a>  «Шахьар йоттаргья вай воашта сигала кхоачаш лакха йола гӀала йоттаргья вай воашта, – аьлар наха. – Иштта воай цӀи дӀахозийтаргья вай, лаьттан букъ гӀолла воаш дӀа-юха даржаргдоацаш».
<p><a href="genesis11.html" target="_blank"><b>Доладалар (Бытие) 11:5</b></a>  Веза Аьла Ӏовессар наха йотташ латтача шахьарга а гӀалийга а хьажар духьа.
<p><a href="genesis11.html" target="_blank"><b>Доладалар (Бытие) 11:6</b></a>  Везча Аьлано аьлар: «Цхьа халкъ да, массане а цхьа мотт ба: цудухьа дӀадоладаьд акхар ер: хӀанз шоашта дагадехар ца дулуш дусаргдац акхарна.
<p><a href="genesis11.html" target="_blank"><b>Доладалар (Бытие) 11:7</b></a>  Ӏодоссаргда вай, цар лебу мотт дӀа-хьа эбе беза, цхьанне яхар вокхо кхетадергдоацаш».
<p><a href="genesis11.html" target="_blank"><b>Доладалар (Бытие) 11:8</b></a>  ТӀаккха Везча Аьлано дерригача лаьтта гӀолла дӀа-юха боаржабир уж: цар йотташ хинна шахьар а чакх а ца йоаккхаш йисар.
<p><a href="genesis11.html" target="_blank"><b>Доладалар (Бытие) 11:9</b></a>  Цу шахьарах Бабил аьнна цӀи тилар, хӀана аьлча, лаьттан тӀарча наха бувца мотт Везча Аьлано дӀа-юха цигача эбаьндаь. Цигара дӀадоладелар Везча Аьлано укх лаьттан тӀа адам дӀадоаржадар.
<p><a href="genesis11.html" target="_blank"><b>Доладалар (Бытие) 11:10</b></a>  Ер да Шима тӀехьенах дувцар. Дала укх дунен тӀара массе а дийнат хӀалакдеш дайта хий дӀадаьнначул тӀехьагӀа ши шу даьлча Шима бӀаь шу кхаьчар. Цу хана цун воӀ Арпахшад хилар.
<p><a href="genesis11.html" target="_blank"><b>Доладалар (Бытие) 11:11</b></a>  Арпахшад хинначул тӀехьагӀа Шим кхы а пхи бӀаь шера ваьхар. Цун кхы а къонгаш а мехкарий а хилар.
<p><a href="genesis11.html" target="_blank"><b>Доладалар (Бытие) 11:12</b></a>  Арпахшада ткъаь пхийтта шу кхаьчача цун Селахь хилар.
<p><a href="genesis11.html" target="_blank"><b>Доладалар (Бытие) 11:13</b></a>  Селахь хинначул тӀехьагӀа Арпахшад диъ бӀаьи кхаь шера ваьхар. Цун кхы а къонгаш а мехкарий а хилар.
<p><a href="genesis11.html" target="_blank"><b>Доладалар (Бытие) 11:14</b></a>  Селахьа ткъаь итт шу кхаьчача цун Ӏебар яха воӀ хилар.
<p><a href="genesis11.html" target="_blank"><b>Доладалар (Бытие) 11:15</b></a>  Ӏебар хинначул тӀехьагӀа Селахь диъ бӀаь кхаь шера ваьхар, кхы а къонгаш а мехкарий а хулаш.
<p><a href="genesis11.html" target="_blank"><b>Доладалар (Бытие) 11:16</b></a>  Ӏебара ткъаь дийтта шу кхаьчар, цун воӀ хилар Пелаг.
<p><a href="genesis11.html" target="_blank"><b>Доладалар (Бытие) 11:17</b></a>  Пелаг хинначул тӀехьагӀа Ӏебар диъ бӀаь ткъаь итт шера ваьхар. Цун кхы а къонгаш а мехкарий а хилар.
<p><a href="genesis11.html" target="_blank"><b>Доладалар (Бытие) 11:18</b></a>  Пелага ткъаь итт шу даьлча цун Рахьу хилар.
<p><a href="genesis11.html" target="_blank"><b>Доладалар (Бытие) 11:19</b></a>  Рахьу хинначул тӀехьагӀа Пелаг ши бӀаьи ийс шера ваьхар. Цун кхы а къонгаш а мехкарий а хилар.
<p><a href="genesis11.html" target="_blank"><b>Доладалар (Бытие) 11:20</b></a>  Рахьу ткъаь шийтта шу кхаьча вар, цун СерагӀ яха воӀ хулча хана.
<p><a href="genesis11.html" target="_blank"><b>Доладалар (Бытие) 11:21</b></a>  СерагӀ хинначул тӀехьагӀа Рахьу ваьхар ши бӀаьи ворхӀ шера. Цун кхы а къонгаш а мехкарий а хилар.
<p><a href="genesis11.html" target="_blank"><b>Доладалар (Бытие) 11:22</b></a>  Ткъаь итт шу кхаьчача, СерагӀа Нахьир яха воӀ хилар.
<p><a href="genesis11.html" target="_blank"><b>Доладалар (Бытие) 11:23</b></a>  Нахьир хинначул тӀехьагӀа СерагӀ ваьхар ши бӀаь шера, кхы а къонгаш а мехкарий а хулаш.
<p><a href="genesis11.html" target="_blank"><b>Доладалар (Бытие) 11:24</b></a>  Нахьира ткъаь ийс шу кхаьчача, цун Таьрахь яхаш воӀ хилар.
<p><a href="genesis11.html" target="_blank"><b>Доладалар (Бытие) 11:25</b></a>  Таьрахь хинначул тӀехьагӀа Нахьир ваьхар бӀаьи ткъеста шера, кхы а къонгаш а, мехкарий а хилар цун.
<p><a href="genesis11.html" target="_blank"><b>Доладалар (Бытие) 11:26</b></a>  Таьрахьа кховзткъе итт шу кхаьчачул тӀехьагӀа, цун хилар къонгаш Ибрам, Нахьир, ХӀарон.
<p><a href="genesis11.html" target="_blank"><b>Доладалар (Бытие) 11:27</b></a>  Ер да Таьрахьа тӀехьенах дар. Таьрахьа къонгаш ба Ибрам, Нахьир, ХӀарон. ТӀаккха ХӀарона воӀ ва Лут.
<p><a href="genesis11.html" target="_blank"><b>Доладалар (Бытие) 11:28</b></a>  ХӀарон дӀакхелхар ше ваьча Хашад-мехка Ур-шахьаре, ший да Таьрахь дунен чу а волаш.
<p><a href="genesis11.html" target="_blank"><b>Доладалар (Бытие) 11:29</b></a>  Ибрамеи Нахьиреи истий боалабир. Ибрама цӀен-нана Сарай яхаш яр, хӀаьта Нахьира цӀен-нана Малка яр. Малка а Йиска а ХӀарона ши йоӀ яр.
<p><a href="genesis11.html" target="_blank"><b>Доладалар (Бытие) 11:30</b></a>  Сарай дезалхо хулаш яцар, цун цхьаккха бер дацар.
<p><a href="genesis11.html" target="_blank"><b>Доладалар (Бытие) 11:31</b></a>  ТӀаккха Таьрахь шийца ший воӀ Ибрам, ший виӀий ХӀарона воӀ Лут а, ший виӀий Ибрама сесаг ший нус Сарай а ийца, Хашад-мехкарча Ур-шахьарера КенаӀан мехка ваха араваьлар. Амма Харран-шахьар йолча кхаьчача, цига сайцар уж.
<p><a href="genesis11.html" target="_blank"><b>Доладалар (Бытие) 11:32</b></a>  Харран-шахьар йолча, ший ши бӀаьи пхи шу доаллаш дӀакхелхар Таьрахь.
<p><a href="genesis12.html" target="_blank"><b>Доладалар (Бытие) 12:1</b></a>  Везча Аьлано аьлар Ибрамага: «Хьай мохк а, хьай гаргалнах а, хьай даь цӀа а дита а дите, Аз хьайга дӀахьокхаргболча мехка дӀагӀо.
<p><a href="genesis12.html" target="_blank"><b>Доладалар (Бытие) 12:2</b></a>  Аз хьох хьадаьнна доккха халкъ кхолларгда, хьо даькъал а вергва, хьа цӀи а айергья, нах а хьога гӀолла даькъалбергба.
<p><a href="genesis12.html" target="_blank"><b>Доладалар (Бытие) 12:3</b></a>  Аз даькъалбергба хьо даькъалвераш, наӀалт аргда хьона наӀалт кхайкадеш болчарна, дунен чура массе а халкъ хьога гӀолла даькъалдергда».
<p><a href="genesis12.html" target="_blank"><b>Доладалар (Бытие) 12:4</b></a>  Везча Аьлан лоӀам кхоачашбеш, Харран-шахьарера дӀавахар Ибрам. Цунца Лут а вахар. Ибрама цу хана кховзткъе пхийтта шу дар.
<p><a href="genesis12.html" target="_blank"><b>Доладалар (Бытие) 12:5</b></a>  Ибрама ший сесаг Сарай а, веший воӀ Лут а вигар шийца. Ше да мел вола хӀама а хьаийцар цо, Харран-шахьаре ше ший долахьа мел берзабаь лай а дӀабигар цо. Уж берригаш а КенаӀан-мехкагахьа дӀаболабелар, тӀаккха дӀа а кхаьчар цигача.
<p><a href="genesis12.html" target="_blank"><b>Доладалар (Бытие) 12:6</b></a>  Цу лаьтта гӀолла дӀа а ваха, Шехеме Море оала сов-йоккха наджа га йолча моттиге кхаьчар Ибрам. Цу хана цигача бахаш бар кенаӀанхой.
<p><a href="genesis12.html" target="_blank"><b>Доладалар (Бытие) 12:7</b></a>  Ибрама духьалвенача Везча Аьлано аьлар: «Ер лаьтта Аз хьа тӀехьенна лургда». Шийна духьалвенача Везча Аьлан сагӀа даха моттиг кийчйир Ибрама цига.
<p><a href="genesis12.html" target="_blank"><b>Доладалар (Бытие) 12:8</b></a>  Цигара дӀа а ваха, Бет-Эла малхбоалехьа болча лоаман мехка кхаьчар Ибрам. Цига цо ший чаьтар дӀаоттадир. Из волчара малхбузехьа латташ Бет-Эл яр, малхбоалехьа ГӀай-шахьар яр. Цу моттиге кхы а цхьа сагӀа доакха моттиг а кийчъяь, Ибрам Везча Аьланна суждне яха волавелар.
<p><a href="genesis12.html" target="_blank"><b>Доладалар (Бытие) 12:9</b></a>  Юха новкъа а ваьнна, къулбехьа дӀахо вахар из. КенаӀан-мехка къулбехье НегӀаб цӀи йолча яьссача ара кхы а дӀавахар из.
<p><a href="genesis12.html" target="_blank"><b>Доладалар (Бытие) 12:10</b></a>  ЧӀоагӀа моцал яр лаьтта, хӀаьта моцал чӀоагӀа хилар бахьан долаш Ибрам Мисар-мехка дӀавахар.
<p><a href="genesis12.html" target="_blank"><b>Доладалар (Бытие) 12:11</b></a>  Шоаш Мисар-мехка дӀакхоачаш цо аьлар ший сесагага Сарайга: «Сона хов, хьо хоза кхалсаг йолга.
<p><a href="genesis12.html" target="_blank"><b>Доладалар (Бытие) 12:12</b></a>  Мисархошта хьо яйча, цар аргда: „Из цун сесаг я“, тӀаккха со вургва, хьо дийна ютаргья.
<p><a href="genesis12.html" target="_blank"><b>Доладалар (Бытие) 12:13</b></a>  Хье са йиша я ала царга, тӀаккха цар со вургвац. Со хьа воша ва мотташ, уж соца дика хургба, тӀаккха Ӏа са са кӀалхара доаккхаргда».
<p><a href="genesis12.html" target="_blank"><b>Доладалар (Бытие) 12:14</b></a>  Иштта хила а хилар из. Ибрам Мисар-мехка веча, мисархошта Сарайа хозал яйра.
<p><a href="genesis12.html" target="_blank"><b>Доладалар (Бытие) 12:15</b></a>  ПирӀовна гонахьа бола аьлий а пирӀовга Сарайа хозал могаеш бар, цар из йигар пирӀов волча цӀагӀа.
<p><a href="genesis12.html" target="_blank"><b>Доладалар (Бытие) 12:16</b></a>  Ибрам Сарайа воша ва мотташ, пирӀов цунца дика вар. Цо Ибрама дукха доахан, кхал а маӀа а вараш, инкалаш маӀеи кхали Ӏуй белар.
<p><a href="genesis12.html" target="_blank"><b>Доладалар (Бытие) 12:17</b></a>  Амма Ибрама сесаг Сарай дӀайигар бахьан долаш, Везча Аьлано хала лазараш дайтар пирӀовна а цун гонахьа барашта а.
<p><a href="genesis12.html" target="_blank"><b>Доладалар (Бытие) 12:18</b></a>  ТӀаккха Ибрамага хьа а кхайка, аьлар пирӀовс: «Ер фуд Ӏа сона даьр? Сарай хьай сесаг йолга хьа хӀана аланзар Ӏа?
<p><a href="genesis12.html" target="_blank"><b>Доладалар (Бытие) 12:19</b></a>  „Ер са йиша я“ хӀана аьлар Ӏа? Цудухьа мара мича йигар аз из сайна. Ер я хьона хьа сесаг, из хьа а ийце, дӀагӀо укхазара!» – аьнна.
<p><a href="genesis12.html" target="_blank"><b>Доладалар (Бытие) 12:20</b></a>  Ший Ӏушка амар дир пирӀовс, хӀаьта цар Ибрам новкъа ваьккхар, ший сесаг а, ший доалахь мел дар а шийца а долаш.
<p><a href="genesis13.html" target="_blank"><b>Доладалар (Бытие) 13:1</b></a>  Ший сесаг а беррига боахам а ийца, Мисар-мехкара НегӀаб цӀи йолча яьссача ара гӀолла дӀавахар Ибрам. Цунца Лут а вар.
<p><a href="genesis13.html" target="_blank"><b>Доладалар (Бытие) 13:2</b></a>  Ибрам цу хана чӀоагӀа хьалдолаш вар, цунга дукха доахан а, дошув а, дотув а дар.
<p><a href="genesis13.html" target="_blank"><b>Доладалар (Бытие) 13:3</b></a>  НегӀабара дӀахо вахар из, Бет-Эл йолча хьакхаччалца, хьалха Бет-Эл-шахьараи ГӀай-шахьараи юккъе ший чаьтар лаьттача моттиге,
<p><a href="genesis13.html" target="_blank"><b>Доладалар (Бытие) 13:4</b></a>  хьалхагӀа ше сагӀа даккха моттиг кийчъяь хиннача вера из; циггача Везча Аьланга кхайкар из.
<p><a href="genesis13.html" target="_blank"><b>Доладалар (Бытие) 13:5</b></a>  ХӀаьта массаза Ибрама уллув волча Лутага а дар дукха жа а, доахан а, чаьтараш а.
<p><a href="genesis13.html" target="_blank"><b>Доладалар (Бытие) 13:6</b></a>  Цу шинне рузкъа дукха хиларах, уж Ӏеш бола лаьтта тоъацар царна.
<p><a href="genesis13.html" target="_blank"><b>Доладалар (Бытие) 13:7</b></a>  Ибрамеи Лутеи жега боахка Ӏуй вӀаший къувса болабелар. Цу хана цу лаьтта бахаш кенаӀанхой а, перезахой а бар.
<p><a href="genesis13.html" target="_blank"><b>Доладалар (Бытие) 13:8</b></a>  ТӀаккха Ибрама аьлар Лутага: «Хьои сои гаргара нах да, цудухьа хьонеи сонеи юкъе, хьа Ӏуштеи са Ӏуштеи юкъе къовсамаш хила йиш яц.
<p><a href="genesis13.html" target="_blank"><b>Доладалар (Бытие) 13:9</b></a>  ДӀа-юха къастаргда вай. Хьайна бакъахьа хета моттиг харжа. Нагахьа хьо аьрда оагӀорахьа воде, со аьтта оагӀорахьа гӀоргва, нагахь хьо аьтта оагӀорахьа воде, со аьрда оагӀорахьа гӀоргва».
<p><a href="genesis13.html" target="_blank"><b>Доладалар (Бытие) 13:10</b></a>  ДӀахьежача, Лута дайра, Йордан-хий доагӀа атагӀе ЦӀоӀар-шахьарга Ӏо кхаччалца, Везча Аьлан беш мо, Мисар-мохк мо, хин кхоачам болаш йолга. (Везча Аьлано Седам-шахьари Ӏамор-шахьари хӀалакъялехьа дар из.)
<p><a href="genesis13.html" target="_blank"><b>Доладалар (Бытие) 13:11</b></a>  Лута шийна Йордана атагӀе харжар. Уж шиъ дӀа-са къаьстар: Лут малхбоалехьа вахар.
<p><a href="genesis13.html" target="_blank"><b>Доладалар (Бытие) 13:12</b></a>  Ибрам КенаӀан-мехка вахар, хӀаьта Лут атагӀарча шахьарашта юкъе ваха хейра, Седам-шахьара гаьнадоаццаш ший чаьтараш Ӏо а овттадаь.
<p><a href="genesis13.html" target="_blank"><b>Доладалар (Бытие) 13:13</b></a>  Седама бахархой чӀоагӀа зуламе а, Везча Аьлан духьала чӀоагӀа къинош летадеш а бар.
<p><a href="genesis13.html" target="_blank"><b>Доладалар (Бытие) 13:14</b></a>  Лут дӀакъаьстачул тӀехьагӀа Везча Аьлано аьлар Ибрамага: «ДӀа-юха хьажал гонахьа, къилбаседехьа а къулбехьа а, малхбоалехьа а малхбузехьа а хьажал.
<p><a href="genesis13.html" target="_blank"><b>Доладалар (Бытие) 13:15</b></a>  Ер хьона гуш мел дола лаьтта Аз хьона а, хьа тӀехьенна а лургда масса йолча хана.
<p><a href="genesis13.html" target="_blank"><b>Доладалар (Бытие) 13:16</b></a>  Аз алсамйоакхаргья хьа тӀехье, лаьттан тӀера гӀум дагаръе моге, хьа тӀехье а дагаръюлургья.
<p><a href="genesis13.html" target="_blank"><b>Доладалар (Бытие) 13:17</b></a>  Волле, укх лаьтта гӀолла дӀоахалла а шоралла а волале, хӀана аьлча, хьона лургда Аз из».
<p><a href="genesis13.html" target="_blank"><b>Доладалар (Бытие) 13:18</b></a>  Ший чаьтараш хьа а ийца, Хьеврон-шахьарерча Мамари доалахьа йолча сов-йоккхача нажашта юххе ваха хайра Ибрам. Цигга Везча Аьланна сагӀа доаккха моттиг а кийчйир цо.
<p><a href="genesis14.html" target="_blank"><b>Доладалар (Бытие) 14:1</b></a>  Цу хана Амрапал ШинӀар-мехка паччахь вар, Арихан Элласар-мехка паччахь вар, Кедирал-Ӏумар Ӏейлам-мехка паччахь вар, тӀаккха ТидаӀал дуккхача халкъий паччахь вар.
<p><a href="genesis14.html" target="_blank"><b>Доладалар (Бытие) 14:2</b></a>  Уж шевола паччахь тӀемаца тӀабахар Седам-шахьара паччахь волча Берийна а, Ӏамор-шахьара паччахь волча Бершийна а, Адма-шахьара паччахь волча Шинава а, ЦӀабайма-шахьара паччахь волча Шимбера а, БулаӀ-шахьара (хӀанз ЦӀоӀар-шахьар оал цох) паччахьа а.
<p><a href="genesis14.html" target="_blank"><b>Доладалар (Бытие) 14:3</b></a>  Укх пхинне, шоай эскараш вӀашагӀ а теха, уж Ӏооттадир Сиддим цӀи йолча атагӀа, хӀанз Дира форд латтача.
<p><a href="genesis14.html" target="_blank"><b>Доладалар (Бытие) 14:4</b></a>  Шийтта шера Кедирал-Ӏумар цӀи йолча паччахьа кога кӀал хилар уж, кхойтталагӀча шера цунна духьала гӀайттар уж паччахьаш.
<p><a href="genesis14.html" target="_blank"><b>Доладалар (Бытие) 14:5</b></a>  ДийтталагӀча шера Кедирал-Ӏумар а, цунца бола паччахьий а тӀемаца тӀабаьхкар укх духьалбайнарашта. Ӏаштерот-Кхарнаимера репаимахой цӀи йола халкъ а, Хьамера зузамхой а, Шаве-Кхиръятаимера эймимахой а,
<p><a href="genesis14.html" target="_blank"><b>Доладалар (Бытие) 14:6</b></a>  СеӀир-лоамашкахьа Ӏеш бола хьорихой а – уж шеддола халкъаш хӀалак дир цар, яьссача аренца доазув долча Эл-Паран-шахьаре бодача новкъа.
<p><a href="genesis14.html" target="_blank"><b>Доладалар (Бытие) 14:7</b></a>  Цул тӀехьагӀа Кедирал-Ӏумара, Ӏейн-Мишнате (хӀанз Кхадеш оалача метте) юха а вена, Ӏамалекхахой оалача къаман тӀехь толам баьккхар, цул совгӀа, Хаццон-Тамаре Ӏеш бола эмархой а эшабир.
<p><a href="genesis14.html" target="_blank"><b>Доладалар (Бытие) 14:8</b></a>  ТӀаккха Седама паччахь а, Ӏамора паччахь а, Адма паччахь а, ЦӀабайма паччахь а, БулаӀа (хӀанз ЦхьогӀар оал цох) паччахь а хьавӀашагӀ а кхийтта, шоай моастагӀашца тӀом бе Сиддим-атагӀа чубессар.
<p><a href="genesis14.html" target="_blank"><b>Доладалар (Бытие) 14:9</b></a>  Уж тӀом беш бар Ӏейламарча паччахьаца Кедирал-Ӏумарца а, дуккхача халкъий паччахь волча ТидаӀалца, ШинӀар-мехкарча паччахьца Амрапалца а, Элласар-мехкарча паччахьца Ариханаца а. Виъ паччахь пхеннена духьала.
<p><a href="genesis14.html" target="_blank"><b>Доладалар (Бытие) 14:10</b></a>  Сиддим-атагӀа дукха кӀоагаш дар кӀув чуболаш. Седамера а Ӏаморера а паччахьаш тӀемахой байдда болхаш, дуккхабараш цу кӀоагаш чу лийгар. Дийнабисараш лоамашкахьа къайлабайлар.
<p><a href="genesis14.html" target="_blank"><b>Доладалар (Бытие) 14:11</b></a>  ТӀаккха Седамера а, Ӏаморера а бахархой доалахьдар а тӀехьлен аьнна дӀадиллар а – деррига хьа а ийца, уж шаккъе шахьар яйха а яйха, дӀабахар моастагӀий.
<p><a href="genesis14.html" target="_blank"><b>Доладалар (Бытие) 14:12</b></a>  Седаме вахаш вола Ибрама веший воӀ Лут а есералла вигар, цун беррига боахам а моастагӀаша дӀабихьар.
<p><a href="genesis14.html" target="_blank"><b>Доладалар (Бытие) 14:13</b></a>  КӀалхара ваьннача цхьанне, ваха а ваха, жугтечунга Ибрамага дӀадийцар из. Эмархочун Мамаре доалахьа йолча сов-йоккхача лажа говнашта юккхе вахар Ибрам. ХӀаьта Мамари Ашкола а Анера а воша вар. Уж берригаш а Ибрама новкъостий бар.
<p><a href="genesis14.html" target="_blank"><b>Доладалар (Бытие) 14:14</b></a>  Лут дӀалаьцав аьнна хезача, ший фусаме кхийна кхо бӀаь барайтта Ӏу герзашца кийч а ваь, Дан-шахьарга кхаччалца моастагӀа тӀехьавахар Ибрам.
<p><a href="genesis14.html" target="_blank"><b>Доладалар (Бытие) 14:15</b></a>  Бекъа а бенна, цу бийсан моастагӀашта тӀахьийдда, уж лаьхка Дамасакх-шахьара къулбаседехьа уллача Хьоба цӀи йолча моттиге кхаччалца дӀабигар цар.
<p><a href="genesis14.html" target="_blank"><b>Доладалар (Бытие) 14:16</b></a>  МоастагӀаша дӀабаьккха хинна боахам а, истий а, Ӏуй а, ший боахамца цхьана Лут а – деррига юхадерзадир Ибрама.
<p><a href="genesis14.html" target="_blank"><b>Доладалар (Бытие) 14:17</b></a>  Кедирал-Ӏумар а, цунца бола паччахьаш а эшабаь Ибрам цӀа воагӀаш, шийх хӀанз паччахьан атагӀе оалача, Шава цӀи йолча атагӀе цунна духьалвера Седама паччахь.
<p><a href="genesis14.html" target="_blank"><b>Доладалар (Бытие) 14:18</b></a>  Салим-шахьара паччахь вола Мелхиседакъ а вера олгаш, чхьагӀар а ийца Ибрама духьала. Веза-Воккхача Даьла сагӀа доаккхача хьалхалаттар вар из.
<p><a href="genesis14.html" target="_blank"><b>Доладалар (Бытие) 14:19</b></a>  Ибрам даькъал а веш, цо аьлар: «Ибрам! Сигале а, лаьтта а кхеллача Веза-Воккхача Дала даькъалволва хьо.
<p><a href="genesis14.html" target="_blank"><b>Доладалар (Бытие) 14:20</b></a>  Хоастам хилба хьа моастагӀий хьона кӀалабитача Веза-Воккхача Далла». ТӀем тӀа даьккхачох иттлагӀа дакъа Мелхиседакъа делар Ибрама.
<p><a href="genesis14.html" target="_blank"><b>Доладалар (Бытие) 14:21</b></a>  ТӀаккха Седама паччахьо аьлар Ибрамага: «Даьккха хьал хьайна дите, моастагӀчо дӀалаьца хинна са нах хьаба».
<p><a href="genesis14.html" target="_blank"><b>Доладалар (Бытие) 14:22</b></a>  Амма Ибрама Седама паччахьа жоп делар: «Везча Аьлага, сигале а, лаьтта а кхеллача Веза-Воккхача Даьлага кулг хьал а кховдадаь дув биаб аз,
<p><a href="genesis14.html" target="_blank"><b>Доладалар (Бытие) 14:23</b></a>  хьа доалахь долчох цхьа хӀама, тай а, е маьчех хьерчаю тӀӀирг а хьаэцаргдац аьнна. Сона лац, „Аз Ибрам ваха хоаваьв“ хьога алийта!
<p><a href="genesis14.html" target="_blank"><b>Доладалар (Бытие) 14:24</b></a>  Аз хьаэцаргбар сай кегирхоша биъа кхача ба, амма соца хиннача наха доагӀа дакъа дӀадала деза Ӏа. Анера а, Мамарена а, Ашкола а доагӀар дӀале».
<p><a href="genesis15.html" target="_blank"><b>Доладалар (Бытие) 15:1</b></a>  Из деррига хинначул тӀехьагӀа Везча Аьлан сурт духьалъэттар Ибрама. Дала аьлар: «Ма кхералахь, Ибрам! Со хьона оарц да. Аз хьона лургдола совгӀат а доккха хургда».
<p><a href="genesis15.html" target="_blank"><b>Доладалар (Бытие) 15:2</b></a>  Амма Ибрама аьлар: «Са Веза Аьла! Фу лургда Ӏа сона? Со тӀехье йоацаш ва, цудухьа со велча, са лаьна, Дамасакхерча ЭлиӀазара кхоачаргда деррига а са доалахьа дар.
<p><a href="genesis15.html" target="_blank"><b>Доладалар (Бытие) 15:3</b></a>  Хьажал, Ӏа воӀ веннавац сона, – аьлар Ибрама, – цудухьа са цӀагӀа ваь лай хургва са тӀехьле дӀахьош вар».
<p><a href="genesis15.html" target="_blank"><b>Доладалар (Бытие) 15:4</b></a>  ТӀаккха Везча Аьлано аьлар Ибрамага: «Хьа боахам цу лаьга кхоачаргбац. Хьа воӀ хургва, цох хьа тӀехье а хургья».
<p><a href="genesis15.html" target="_blank"><b>Доладалар (Бытие) 15:5</b></a>  Цул тӀехьагӀа, Ибрам чаьтар кӀалара ара а ваьккха, аьлар Цо: «ДӀахьажал сигала, дагардел цигара седкъий, хьайна делой! Иштта дукха хургья хьа тӀехье».
<p><a href="genesis15.html" target="_blank"><b>Доладалар (Бытие) 15:6</b></a>  Ибрам тийшар Везча Аьлах, хӀаьта из тешар Ибрам даькъалхилар лаьрхӀар Цо.
<p><a href="genesis15.html" target="_blank"><b>Доладалар (Бытие) 15:7</b></a>  Дала аьлар Ибрамага: «Хьо Хашад-мехкара Ур-шахьар йолчара араваьккха Веза Аьла ва Со. Из Аз дир, ер лаьтта хьона далар духьа, хьога цунна доал дайта».
<p><a href="genesis15.html" target="_blank"><b>Доладалар (Бытие) 15:8</b></a>  Амма Ибрама аьлар: «Са Веза Аьла! Сона мишта ховргда ер лаьтта сай хургдолга?»
<p><a href="genesis15.html" target="_blank"><b>Доладалар (Бытие) 15:9</b></a>  Дала аьлар Ибрамага: «Сона лаьрхӀа кхо шу кхаьча шинар а, кхо шу кхаьча газа а, кхо шу кхаьча устагӀа а, кхокха а, къоркхокха а хьабоалабе».
<p><a href="genesis15.html" target="_blank"><b>Доладалар (Бытие) 15:10</b></a>  Уж дийна хӀамаш Везча Аьланна хьалхашка хьа а доаладаь, царна урс а хьаькха, юкъе гӀолла шин даькъа уж декъа а дийкъа, царех ахаш духь-духьала Ӏодахкар Ибрама. Амма, оалхазараш декъанзар шин даькъа.
<p><a href="genesis15.html" target="_blank"><b>Доладалар (Бытие) 15:11</b></a>  Дукха ха ялале цу хьайбашта тӀадийрзар оалхазараш, бакъда, Ибрама дӀалелхадир уж.
<p><a href="genesis15.html" target="_blank"><b>Доладалар (Бытие) 15:12</b></a>  Малх чубузача хана Ибрама чӀоагӀа наб кхийтар. ГӀанахьа унзара кхерам бахьаш йоккха боад эттар цунна гонахьа.
<p><a href="genesis15.html" target="_blank"><b>Доладалар (Бытие) 15:13</b></a>  Везча Аьлано аьлар цунга: «Ховш хилалахь, хьа тӀехьенах бараш, хийрача мехка хьатӀа баьхка нах хинна, Ӏергба. Цу мехкарча наха диъ бӀаь шера лаьш хинна Ӏазапе лоаттабергба уж.
<p><a href="genesis15.html" target="_blank"><b>Доладалар (Бытие) 15:14</b></a>  Амма, Аз кхел ергья уж чулоаттабаьча наха. Цул тӀехьагӀа хьа тӀехьенах бола нах цу мехкара дӀагӀоргва, дукха хьал а ийца.
<p><a href="genesis15.html" target="_blank"><b>Доладалар (Бытие) 15:15</b></a>  Хьо кхелха, хьай даьшта тӀехьа дӀагӀоргва, са паргӀата даьнна, къоаргга ха яьнна къоано волаш дӀаволларгва.
<p><a href="genesis15.html" target="_blank"><b>Доладалар (Бытие) 15:16</b></a>  ЙиълагӀа тӀехье йолча хана мара хьа халкъ укх лаьтта тӀа юхадоагӀаргдац, хӀана аьлча, укхаза Ӏеш долча эмархой харцоний боарам кхоачашхиннабац хӀанз а».
<p><a href="genesis15.html" target="_blank"><b>Доладалар (Бытие) 15:17</b></a>  Малх чубизачул тӀехьагӀа чӀоаггӀа боад эттар. ЦӀаьхха кӀура беш Ӏаькъеи цӀера аланца доага хаьшки чакхдаьлар дийкъача дийнаташта юкъе гӀолла.
<p><a href="genesis15.html" target="_blank"><b>Доладалар (Бытие) 15:18</b></a>  Цу дийнахьа Везча Аьлано Ибрамаца барт бир: «Аз хьа тӀехьенна дӀалургда ер лаьтта, Мисар-мехкарча доазонах долча хина тӀера сийлахьча Эпрат-хина тӀакхаччалца,
<p><a href="genesis15.html" target="_blank"><b>Доладалар (Бытие) 15:19</b></a>  кхенахой а, кхеназхой а, кхадманахой а,
<p><a href="genesis15.html" target="_blank"><b>Доладалар (Бытие) 15:20</b></a>  хьетахой а, перезахой а, репаимахой а,
<p><a href="genesis15.html" target="_blank"><b>Доладалар (Бытие) 15:21</b></a>  эмархой а, кенаӀанхой а, гӀиргӀашхой а, явусхой а лаьтта», – аьнна.
<p><a href="genesis16.html" target="_blank"><b>Доладалар (Бытие) 16:1</b></a>  Ибрама сесага Сарайа бер хилацар. Сарайа Мисар-мехкара лай яр, ХӀажар цӀи йолаш.
<p><a href="genesis16.html" target="_blank"><b>Доладалар (Бытие) 16:2</b></a>  Сарайа аьлар Ибрамага: «Везча Аьлано сона бер деннадац, цудухьа сона гӀулакх деш йолча цу ХӀажарца Ӏовижа веза хьо. Из берах хуле, цунга гӀолла бер хургда сона а». Ибрама ший сесагага ладийгӀар.
<p><a href="genesis16.html" target="_blank"><b>Доладалар (Бытие) 16:3</b></a>  Ибрама КенаӀан-мехка итт шу даьккхачул тӀехьагӀа, Сарайа ший мара Ибрама Мисар-мехкара лай ХӀажар дӀаелар, цунах ший сесаг ергйолаш цо.
<p><a href="genesis16.html" target="_blank"><b>Доладалар (Бытие) 16:4</b></a>  Ибрам чувахар ХӀажар йолча, тӀаккха ХӀажар цунна берах кхийра. Цу бахьанах курал а яь, Сарайал ше лакхагӀа хийтар ХӀажара.
<p><a href="genesis16.html" target="_blank"><b>Доладалар (Бытие) 16:5</b></a>  ТӀаккха Сарайа аьлар Ибрамага: «Сона халахетар хилар хьо бехке волаш да. Аз сай лай хьона еннаяр, хӀаьта хӀанз ше дезалхочох кхийча, ше сол лакхагӀа хет цунна. Дала ше кхел йойла, вай шиннех бехке вар белгалвоаккхаш».
<p><a href="genesis16.html" target="_blank"><b>Доладалар (Бытие) 16:6</b></a>  Ибрама аьлар Сарайга: «Из хьа лай я, цунна хьайна ловр де Ӏайха», – аьнна. ТӀаккха Сарайс чӀоагӀа низ бора ХӀажара, цудухьа из Сарай йолчара едар.
<p><a href="genesis16.html" target="_blank"><b>Доладалар (Бытие) 16:7</b></a>  Везча Аьлагара долча малейка Шур-шахьаре бодача новкъа, шовдан йисте, яьссача ара корайир ХӀажар.
<p><a href="genesis16.html" target="_blank"><b>Доладалар (Бытие) 16:8</b></a>  Малейко хаьттар: «Сарай лай ХӀажар, хьо мичара ений, мича йода?» ХӀажара жоп делар: «Со сай фусам-нана Сарай йолчара едда йоагӀа».
<p><a href="genesis16.html" target="_blank"><b>Доладалар (Бытие) 16:9</b></a>  Везча Аьлан малейко аьлар ХӀажарга: «Хьай фусам-нана йолча цӀа а гӀой, цунга ладувгӀаш хила».
<p><a href="genesis16.html" target="_blank"><b>Доладалар (Бытие) 16:10</b></a>  Кхы а аьлар цунга Везча Аьлан малейко: «Аз тӀехь-тӀехьа ебаеш, дагар ма ю дукха ебаргья хьа тӀехье».
<p><a href="genesis16.html" target="_blank"><b>Доладалар (Бытие) 16:11</b></a>  Кхы а тӀатехар Везча Аьлан малейко: «ХӀажар, хьо хӀанз дезалхочох кхийнна я, хьа кӀаьнк хургва. Ӏа цунах ИсмаӀал аьнна цӀи тулларгья, хӀана аьлча, Везча Аьланна дӀахезаб хьогара бала.
<p><a href="genesis16.html" target="_blank"><b>Доладалар (Бытие) 16:12</b></a>  ИсмаӀал акха вир санна, аьрдагӀа хургва, из массанена тӀакхувдаш хургва, массавар цунна тӀакхувдаш хургва. Ший вежарашца моастагӀал долаш хургва из».
<p><a href="genesis16.html" target="_blank"><b>Доладалар (Бытие) 16:13</b></a>  ХӀажара шийца къамаьл даьча Везча Аьлан керда цӀи яьккхар, цо аьлар: «Со гуш вола Даьла ва Хьо». Цо из аьлар, хӀана аьлча, ше уйла яьндаь: «Уккхаза вайнав сона Со гуш Вар».
<p><a href="genesis16.html" target="_blank"><b>Доладалар (Бытие) 16:14</b></a>  Цудухьа Кхадеш оалача моттигаи Баред-шахьараи юкъе йолча гӀувнах «Беэр-Лахьай-Рои» оал.
<p><a href="genesis16.html" target="_blank"><b>Доладалар (Бытие) 16:15</b></a>  ХӀажара Ибрама кӀаьнк вир, Ибрама цунах ИсмаӀал аьнна цӀи тиллар.
<p><a href="genesis16.html" target="_blank"><b>Доладалар (Бытие) 16:16</b></a>  Ибрама дезткъе ялх шу даьннадар, ХӀажара ИсмаӀал ваьча хана.
<p><a href="genesis17.html" target="_blank"><b>Доладалар (Бытие) 17:1</b></a>  Ибрама дезткъе ткъеста шу дар, Везча Аьлано, духьал а вена, цунга оалача хана: «Со Низбола Даьла ва, Со хьай дег чу лелаве,
<p><a href="genesis17.html" target="_blank"><b>Доладалар (Бытие) 17:2</b></a>  долча хӀамах цӀена хила, тӀаккха Аз вай шиннена юкъе барт а баь, хьа халкъ алсамдоаккхаргда».
<p><a href="genesis17.html" target="_blank"><b>Доладалар (Бытие) 17:3</b></a>  ТӀаккха Ибрам Далла хьалхашка лаьтта кхаччалца суждне вахар. Дала кхы дӀахо а аьлар цунга:
<p><a href="genesis17.html" target="_blank"><b>Доладалар (Бытие) 17:4</b></a>  «Ер да Аз вай шинне барт барах тӀалоацаргдар: Аз хьо дукхача халкъий да вергва.
<p><a href="genesis17.html" target="_blank"><b>Доладалар (Бытие) 17:5</b></a>  Аз хьа цӀи хувцаргья: хьа цӀи Ибрам хургьяц, ИбрахӀам хургья, хӀана аьлча, Аз хьо дуккхача халкъий да вергва.
<p><a href="genesis17.html" target="_blank"><b>Доладалар (Бытие) 17:6</b></a>  Аз хьа дукха тӀехьенаш хулийтаргья – хьох хьадаргда керда халкъаш, хьабаргба паччахьаш.
<p><a href="genesis17.html" target="_blank"><b>Доладалар (Бытие) 17:7</b></a>  Аз барт бергба хьоца а, хьа тӀехьа тӀахургйолча ноахалашца а – дуне мел латтача хана бохаргбоацаш: Со хьа а, хьа тӀехьен а Даьла хургва.
<p><a href="genesis17.html" target="_blank"><b>Доладалар (Бытие) 17:8</b></a>  Хьо тӀавена лелаш вола КенаӀан-мохк беррига хьона а хьа тӀехьенна а дӀалургба Аз, дуне мел латта из шун хургболаш, хӀаьта цар Даьла а хургва Со».
<p><a href="genesis17.html" target="_blank"><b>Доладалар (Бытие) 17:9</b></a>  Дала аьлар ИбрахӀамга: «ТӀаккха ер вай шинне барт барах Ӏа тӀалоацаргдар да: Ӏа а, хьа тӀехьенаша а Са хьоца хинна барт лорабе беза.
<p><a href="genesis17.html" target="_blank"><b>Доладалар (Бытие) 17:10</b></a>  Сона а, хьона а юкъе бола, Ӏа а, хьа тӀехьенаша а лорабе беза барт ер ба: беррига шун маӀанах сумат баь хила беза.
<p><a href="genesis17.html" target="_blank"><b>Доладалар (Бытие) 17:11</b></a>  Шоай бехкеча моттигера чкъор дӀахоададе – из вайна юкъерча барта белгало хургья.
<p><a href="genesis17.html" target="_blank"><b>Доладалар (Бытие) 17:12</b></a>  КӀаьнка бархӀ ди кхаьчача оаш из сумат ве веза. ХӀара шоашта ваь кӀаьнк а, оашош ийца лай а оаш сумат бе беза. ХӀаьта из леладе деза оаш массайолча ноахалашка.
<p><a href="genesis17.html" target="_blank"><b>Доладалар (Бытие) 17:13</b></a>  Хьа цӀагӀа ваьр а, Ӏа дотув денна ийцар а сумат ваь хила веза белгалла. Шун дегӀамашта тӀехь йолча цу белгалоно гойташ бола Соца баь барт тӀайоагӀача хана а хургба.
<p><a href="genesis17.html" target="_blank"><b>Доладалар (Бытие) 17:14</b></a>  ХӀаьта моллагӀа сумат ца веш виса маӀа саг, фуннагӀа ха яьнна из вале а, ший халкъо шийх дӀахоадаволва, хӀана аьлча, Соца баь барт бохабаьб цо».
<p><a href="genesis17.html" target="_blank"><b>Доладалар (Бытие) 17:15</b></a>  Ше аьнначоа тӀатохаш Дала аьлар ИбрахӀамага: «Аз хьа сесага Сарайх керда цӀи тулларгья. Из цӀи хургья Сарра.
<p><a href="genesis17.html" target="_blank"><b>Доладалар (Бытие) 17:16</b></a>  Из даькъал а яь, цунна кӀаьнк лургва Аз. Цу кӀаьнка да хьо хургва. Сарра дуккхача халкъий нана хургья, цунах паччахьаш хьабаргба».
<p><a href="genesis17.html" target="_blank"><b>Доладалар (Бытие) 17:17</b></a>  ИбрахӀам бартала вежар, дагахьа вела а велаш, цо йоахар ше-шийца: «БӀаь шу кхаьчача са кӀаьнк хургва? Е дезткъе итт шу кхаьчача Саррас бер дергда?»
<p><a href="genesis17.html" target="_blank"><b>Доладалар (Бытие) 17:18</b></a>  ТӀаккха ИбрахӀама аьлар Везча Аьланга: «ИсмаӀал мукъагӀа ваха вуса валар, Ӏа даькъал а ваь».
<p><a href="genesis17.html" target="_blank"><b>Доладалар (Бытие) 17:19</b></a>  Дала аьлар: «Белггала хьа сесага Саррас вергва хьона кӀаьнк, Ӏа цунах цӀи Исхьакх тулларгья. Аз цунца Сай барт бергба, цун ерригача тӀехьенашта а низ болаш хургбола барт.
<p><a href="genesis17.html" target="_blank"><b>Доладалар (Бытие) 17:20</b></a>  ИсмаӀалах Ӏа дийхар а хезар Сона. Аз из даькъалвергва, цун йоккха тӀехье а хургья. Шийтта сийлахьча аьлан да хургва из, цунах хьадаргда доккха халкъ.
<p><a href="genesis17.html" target="_blank"><b>Доладалар (Бытие) 17:21</b></a>  Амма Саррас хьона тӀадоагӀача шера укх ханна ваьча воӀаца бергба Аз Сай барт».
<p><a href="genesis17.html" target="_blank"><b>Доладалар (Бытие) 17:22</b></a>  ИбрахӀамца къамаьл чакхдаьккха, Даьла из волчар дӀавахар.
<p><a href="genesis17.html" target="_blank"><b>Доладалар (Бытие) 17:23</b></a>  ИсмаӀал а, ший фусаме баь бола а, ахча денна ийца бола а лай а, беррига маӀанах хьа а боалабаь, уж сумат бир ИбрахӀама, Дала из шийга аьннача дийнахьа.
<p><a href="genesis17.html" target="_blank"><b>Доладалар (Бытие) 17:24</b></a>  ИбрахӀама дезткъе ткъеста шу дар из сумат ваьча дийнахьа.
<p><a href="genesis17.html" target="_blank"><b>Доладалар (Бытие) 17:25</b></a>  Цун виӀий ИсмаӀала кхойтта шу дар цу хана.
<p><a href="genesis17.html" target="_blank"><b>Доладалар (Бытие) 17:26</b></a>  ИбрахӀам а, цун воӀ а цхьан дийнахьа сумат бир.
<p><a href="genesis17.html" target="_blank"><b>Доладалар (Бытие) 17:27</b></a>  ИбрахӀамаца цхьан дийнахьа сумат бир ИбрахӀама фусаме мел бола маӀанах а: цунна цӀагӀа Ӏобаьраш а, кхыча къамашта юкъера цо ийцараш а.
<p><a href="genesis18.html" target="_blank"><b>Доладалар (Бытие) 18:1</b></a>  Веза Аьла юха ИбрахӀама духьал эттар. Мамаре доалахьарча наджа гаьнашта йисте вагӀаш вар ИбрахӀам. Ди деннача хана, ший чаьтар кӀала, аравоаллача метте, Ӏеш вар из.
<p><a href="genesis18.html" target="_blank"><b>Доладалар (Бытие) 18:2</b></a>  Хьахьежача, цунна вайра гаьна воаццаш латта кхо саг. Уж бӀарга а байна, духьалведда, лаьтта кхаччалца царна хьалхашка суджне вахар ИбрахӀам.
<p><a href="genesis18.html" target="_blank"><b>Доладалар (Бытие) 18:3</b></a>  «Веза Аьла! – аьлар ИбрахӀама, – Хьо сона раьза вале, дех Хьога, Хьай лай волча кӀеззига саца, тӀех ма вала сона юхе гӀолла.
<p><a href="genesis18.html" target="_blank"><b>Доладалар (Бытие) 18:4</b></a>  Аз шоана когаш била хий а доттаргда, укх гаьна кӀала салаӀа моттиг а я шоана.
<p><a href="genesis18.html" target="_blank"><b>Доладалар (Бытие) 18:5</b></a>  Шоай дегӀамашта гӀойле хилийта, укх са кхачах кхетадалар шо, со волча, Шоай лай волча кхаьчадолаш, тӀаккха дӀахо Шоай никъ бергба оаш». Цар аьлар: «Дика да, Ӏа яхар дергда оаха».
<p><a href="genesis18.html" target="_blank"><b>Доладалар (Бытие) 18:6</b></a>  Юха сихха чаьтар кӀала а ваха, Саррайга аьлар ИбрахӀама: «Сухал бе, кхо бога хиллал долча дикагӀча хьоарах бод хьокхабе, сейса маькх е».
<p><a href="genesis18.html" target="_blank"><b>Доладалар (Бытие) 18:7</b></a>  ТӀаккха цигара ведда ший доахан долча вахар из. Эггара толажагӀа дола Ӏаса а хержа, лайга из дӀа а денна, цун сихонца урс хьакхе, дулх кийчде аьлар цо.
<p><a href="genesis18.html" target="_blank"><b>Доладалар (Бытие) 18:8</b></a>  Кийчдаь дулх а, шура а, нахча а хьадена, кхаь сага хьалхашка Ӏооттадир ИбрахӀама, тӀаккха ше царна уллув гаьна кӀала лаьттар, цар хӀама юача юкъа.
<p><a href="genesis18.html" target="_blank"><b>Доладалар (Бытие) 18:9</b></a>  Цар хаьттар ИбрахӀамга: «Хьа сесаг Сарра мичахьа я?» «Укхаза чаьтар кӀала я из», – аьлар ИбрахӀама.
<p><a href="genesis18.html" target="_blank"><b>Доладалар (Бытие) 18:10</b></a>  «ТӀадоагӀача шера укх ханна Со хьо волча юхавоагӀаргва, – аьлар Везча Аьлано, – хӀаьта цу хана хьа сесага Саррай кӀаьнк хургва». Царна тӀехьашка латтача чаьтара кӀала йола Сарра ладувгӀаш яр цар къамаьлага.
<p><a href="genesis18.html" target="_blank"><b>Доладалар (Бытие) 18:11</b></a>  ИбрахӀам а Сарра а ха яха бар, Сарра бер хулача ханара яьннаяр.
<p><a href="genesis18.html" target="_blank"><b>Доладалар (Бытие) 18:12</b></a>  Ела а елаш, ше-шийца йоахар цо: «Со а къаьна я, са мар а къаьна ва, хӀанз уж ловзараш деча я со?»
<p><a href="genesis18.html" target="_blank"><b>Доладалар (Бытие) 18:13</b></a>  ТӀаккха Везча Аьлано аьлар ИбрахӀамга: «Боккъонца бер хургда-хьогӀ са, къаьна ма йий со? – яхаш, ела хӀана ел Сарра?
<p><a href="genesis18.html" target="_blank"><b>Доладалар (Бытие) 18:14</b></a>  Везча Аьланна де хала долаш хӀама дий? Цхьа шу даьлча, Айса йиллача хана юхавоагӀаргва Со, цу хана Саррай кӀаьнк а хургва».
<p><a href="genesis18.html" target="_blank"><b>Доладалар (Бытие) 18:15</b></a>  Саррас аьлар: «Со елаш яцар!» Кхера а енна аьлар цо иштта. Амма, Везча Аьлано аьлар: «А, хьо елаелар».
<p><a href="genesis18.html" target="_blank"><b>Доладалар (Бытие) 18:16</b></a>  ТӀаккха маӀанах хьал а гӀайтта, лакхера чухьажача Седам-шахьар гуш йолча метте бахар. Уж новкъа баха тӀехьаваьлар ИбрахӀам.
<p><a href="genesis18.html" target="_blank"><b>Доладалар (Бытие) 18:17</b></a>  Везча Аьлано аьлар Ше-Шийца: «Айса де лерхӀар Аз ИбрахӀамах лочкъадергдац.
<p><a href="genesis18.html" target="_blank"><b>Доладалар (Бытие) 18:18</b></a>  ИбрахӀамах сийлахь-доккхеи низболеи халкъ хьадаргда, дунен чура деррига халкъаш цунга гӀолла даькъала хургда.
<p><a href="genesis18.html" target="_blank"><b>Доладалар (Бытие) 18:19</b></a>  Аз ИбрахӀам хержар, цунга васкет дайтар духьа ший берашка а, тӀехьенашка а, Везча Аьланна ловчча бесса, нийсонца а, хьаьнала а даха аьнна. ТӀаккха Везча Аьлано Ше дергда аьннар дергда цунна».
<p><a href="genesis18.html" target="_blank"><b>Доладалар (Бытие) 18:20</b></a>  ТӀаккха Везча Аьлано аьлар: «Седама а, Ӏамора а бахархоша леладечох дувцар унзара хӀамаш да, къинойх биза ба уж,
<p><a href="genesis18.html" target="_blank"><b>Доладалар (Бытие) 18:21</b></a>  Ӏо кӀал а ваьнна хьожаргва Со, Сога дувццача тайпара во хӀамаш леладу цар е леладац; ховргда Сона».
<p><a href="genesis18.html" target="_blank"><b>Доладалар (Бытие) 18:22</b></a>  МаӀанах Седам йолчахьа дӀаболабелар, тӀаккха ИбрахӀам Везча Аьлан хьалхашка латташ вар.
<p><a href="genesis18.html" target="_blank"><b>Доладалар (Бытие) 18:23</b></a>  Везча Аьланна гарга а вена, цо хаьттар: «Веза Аьла, имана чухь бараш а къиной каравахар а цхьатарра хӀалаквергва Ӏа?
<p><a href="genesis18.html" target="_blank"><b>Доладалар (Бытие) 18:24</b></a>  Цу шахьаре иман долаш шовзткъа итт саг хила ма мегий? ХӀаьта а из шахьар йохаергья Ӏа? Шовзткъа итт Хьай иман долаш волча сага духьа цу моттигах къахетам бергбац Ӏа?
<p><a href="genesis18.html" target="_blank"><b>Доладалар (Бытие) 18:25</b></a> Ӏа иштта де йиш ма яц – иман долаш вар а Ӏаьса вар а цхьана хӀалакве, Ӏаьса волчунца а иман долаш волчунца а цхьатарра хила йиш яц Хьо! Дерригача дунен кхелахо волчо лела ергйий-хьогӀ харцо?»
<p><a href="genesis18.html" target="_blank"><b>Доладалар (Бытие) 18:26</b></a>  ТӀаккха Везча Аьлано аьлар: «Нагахьа Седаме Сона шовзткъе итт саг иман долаш коравой, Аз цар духьа цу ерригача шахьарах къахетам бергба».
<p><a href="genesis18.html" target="_blank"><b>Доладалар (Бытие) 18:27</b></a>  ИбрахӀама аьлар: «Астара а Ӏовкъара а маьхе мара воаца со, Хьоца къамаьл де эттав, Веза Аьла!
<p><a href="genesis18.html" target="_blank"><b>Доладалар (Бытие) 18:28</b></a>  Масала, пхиъ тоъаш воацаш, шахьара чу шовзткъеи пхиъ мара иман долаш ца хуле? Уж пхиъ тоъацар аьнна, еррига шахьар йохаергья Ӏа?» Везча Аьлано жоп делар: «Нагахь санна Сона цигахьа шовзткъе пхиъ иман долаш вола саг коравой, Аз шахьар йохаергьяц».
<p><a href="genesis18.html" target="_blank"><b>Доладалар (Бытие) 18:29</b></a>  Юха а хаьттар ИбрахӀама: «ТӀаккха Хьайна шовзткъа мара, иман долаш вола саг ца коравой, йохаергйий Ӏа шахьар?» «Нагахь санна Сона шовзткъа Сай иман долаш вола саг коравой, Аз йохаергьяц из шахьар», – жоп делар Везча Аьлано.
<p><a href="genesis18.html" target="_blank"><b>Доладалар (Бытие) 18:30</b></a>  «Веза Аьла, дех Хьогара, сона эгӀаз ца вахар, пурам да Хьайга хатта: нагахь санна шахьар чу ткъаь итт мара иман долаш вола саг ца хуле, йохаергйий Ӏа из?» – аьнна хаьттар ИбрахӀама. «Нагахь санна цига Сона ткъаь итт иман долаш саг коравой, Аз йохаергьяц из», – жоп делар Везча Аьлано.
<p><a href="genesis18.html" target="_blank"><b>Доладалар (Бытие) 18:31</b></a>  ТӀаккха ИбрахӀама аьлар: «Волавенна волаш, кхы а хоаттаргдар аз, Веза Аьла: нагахь санна шахьар чу иман долаш ткъо саг хуле?» Везча Аьлано жоп делар: «Цу ткъаь сага духьа а йохоргьяц Аз из».
<p><a href="genesis18.html" target="_blank"><b>Доладалар (Бытие) 18:32</b></a>  Юха а йистхилар ИбрахӀам: «Веза Аьла, эгӀаз ма гӀолахь, аз кхы а хаттарах: нагахь санна Хьона итт иман долаш вола саг коравой цу шахьар чу?» Везча Аьлано жоп делар: «Итт сага духьа а йохоргьяц Аз».
<p><a href="genesis18.html" target="_blank"><b>Доладалар (Бытие) 18:33</b></a>  ИбрахӀамцара къамаьл чакх а даьккха, дӀавахар Веза Аьла. ИбрахӀам а ший цӀагӀа юхавийрзар.
<p><a href="genesis19.html" target="_blank"><b>Доладалар (Бытие) 19:1</b></a>  Сарахьа уж ши малейк Седаме хьакхаьчача хана шахьара коа-наӀарашта йисте вагӀар Лут. Уж шийна дайча, царна духьала хьал а айвенна, царна лаьтта кхаччалца суждне вахар из.
<p><a href="genesis19.html" target="_blank"><b>Доладалар (Бытие) 19:2</b></a>  «Са аьлий, аз дех шугара, шоай лай волча фусаме шу дахкар. Со волча когаш билла а, бийса яккха а моттиг хургья, тӀаккха кхоана Ӏуррехьа шоай никъ дӀахо бергба оаш», – аьлар Лута. «А, оаха бийса майдане йоаккхаргья», – аьлар цу шинне.
<p><a href="genesis19.html" target="_blank"><b>Доладалар (Бытие) 19:3</b></a>  Бакъда, Лута чӀоагӀа дехарах, из волча фусаме ваха раьза хилар уж шиъ. Лута царна мерза яъа хӀама а кийчйир, морз тоханза маькх а еттар. Цар хӀама йиар.
<p><a href="genesis19.html" target="_blank"><b>Доладалар (Бытие) 19:4</b></a>  Цу сарахьа уж Ӏобувшале, Седам-шахьарера шевола маӀасаг, зӀамигавар а воккхавар а, Лута наӀарга вахар, тӀаккха цун цӀенна го бир цар.
<p><a href="genesis19.html" target="_blank"><b>Доладалар (Бытие) 19:5</b></a>  Уж махьарч детта болабелар: «Мичав хьо волча сарахьа вена ши саг? Араваккха уж шиъ. Оаха царех кхалнах бергба!»
<p><a href="genesis19.html" target="_blank"><b>Доладалар (Бытие) 19:6</b></a>  Лут ара а ваьнна, шийна тӀехьа ниӀ дӀакъайлар.
<p><a href="genesis19.html" target="_blank"><b>Доладалар (Бытие) 19:7</b></a>  Цо аьлар цу нахага: «Са вежарий, аз дех шуга, зулам ма дудалар оаш!
<p><a href="genesis19.html" target="_blank"><b>Доладалар (Бытие) 19:8</b></a>  Маьре яханза ши йоӀ я са. Аз уж шиъ дӀалургья шоана, царца шоашта ловр де, амма, аз дех шуга, цу шин сага зе ма дудалар оаш. Уж са фусаме баьхка хьаьший ба».
<p><a href="genesis19.html" target="_blank"><b>Доладалар (Бытие) 19:9</b></a>  ХӀаьта цӀенна го баьча Седам-шахьарерча маӀача наха аьлар: «ДӀавала новкъар!» ВӀаший цар йоахар: «Хьажалаш укх тӀавенача сагага, ер виссавар вайна кхел йинза!» Цар аьлар цунга: «Лоралелахь, царна де лаьрхӀачул а вогӀа зулам дергда оаха хьона!» Уж Лута тӀагӀертар, ниӀ кагъе дагахьа.
<p><a href="genesis19.html" target="_blank"><b>Доладалар (Бытие) 19:10</b></a>  Лут волча венача шин саго, дӀакхайда из чу а токхаваь, ниӀ къайлар.
<p><a href="genesis19.html" target="_blank"><b>Доладалар (Бытие) 19:11</b></a>  ТӀаккха ара латтача наьха, зӀамигачун а воккхачун а, бӀарга са доадир цар, хӀаьта вожаш чӀоагӀа сагота хьайзар, чубовла ниӀ лохаш.
<p><a href="genesis19.html" target="_blank"><b>Доладалар (Бытие) 19:12</b></a>  Цу шин саго хаьттар Лутага: «Хьа дезалах кхы саг вий укх шахьаре вахаш? Е найц, е къонгаш, е мехкарий, цхьаккха вале, араваккха укх шахьарера.
<p><a href="genesis19.html" target="_blank"><b>Доладалар (Бытие) 19:13</b></a>  Оаха ер шахьар йохаергья, хӀана аьлча, леладеча гӀулакхех дувцаш укх шахьар тӀа бахача наха леладеча бӀехача хӀамайх дувцараш хьахезад Везча Аьланна. Цо дахкийтад тхо, ер хӀалакйе аьнна».
<p><a href="genesis19.html" target="_blank"><b>Доладалар (Бытие) 19:14</b></a>  Ара а ваьнна, ший найцарашта тӀавахар Лут. «Сихха укх шахьарера дӀагӀо, Везча Аьлано йохаергья ер кастта». Бакъда, Лута бегаш бу моттар царна.
<p><a href="genesis19.html" target="_blank"><b>Доладалар (Бытие) 19:15</b></a>  ШоллагӀча дийнахьа сатоссача хана малейкаша сихвир Лут. «Укх шахьара таӀазар дергда, – аьлар цар, – хьай цӀагӀара ши йоӀ а, сесаг а ийце дӀагӀо укхазара. Шахьаре дусе, шу а хӀалакьхургда».
<p><a href="genesis19.html" target="_blank"><b>Доладалар (Бытие) 19:16</b></a>  Амма, Лут сихлуш вацар. ХӀаьта а, Везча Аьлано Лутах къахетам бир. Цудухьа цу шин малейко из а, цун сесаг а, ши йоӀ а, кулгаш а лаьца, шахьарера арабаьхар.
<p><a href="genesis19.html" target="_blank"><b>Доладалар (Бытие) 19:17</b></a>  Уж шахьарера арабайлача, цхьан малейко аьлар: «ХӀанз довда, шоай синош кӀалхардаха! Шахьаргахьа юха ма хьажалаш! Цхьанна а метте ма совцалаш, лоамашкахьа дӀагӀо дейде. Нагахьа совце, шахьарца цхьана хӀалакьхургда шо!»
<p><a href="genesis19.html" target="_blank"><b>Доладалар (Бытие) 19:18</b></a>  Амма, Лута аьлар царга: «А, аьлий, аз дех шуга, сайга ладувгӀар.
<p><a href="genesis19.html" target="_blank"><b>Доладалар (Бытие) 19:19</b></a>  Сох, шоай лайх, къахетам баьб оаш. Оаш са вахар кӀалхара даьккхад, бакъда, со лоамашкахьа водалургвац. ДӀа а кхачале вала тарлу со.
<p><a href="genesis19.html" target="_blank"><b>Доладалар (Бытие) 19:20</b></a>  Укхаза гаьна йоаццаш цхьа зӀамига шахьар я, цига вахийта со. Цига дӀакхаьчача кӀалхара варгвар со, из зӀамига шахьар ма йий».
<p><a href="genesis19.html" target="_blank"><b>Доладалар (Бытие) 19:21</b></a>  Малейко аьлар Лутага: «Дика да, аз кхоачашдергда хьа из дехар я, хьа духьа аз йохаергьяц из шахьар,
<p><a href="genesis19.html" target="_blank"><b>Доладалар (Бытие) 19:22</b></a>  амма, сиха дӀавада цига, хӀана аьлча, Ӏайха хержача моттиге хьо кхаччалца, Седам-шахьар а йохае йиш яц са». Цудухьа цу шахьарах «ЦӀоӀар» аьнна цӀи тиллар.
<p><a href="genesis19.html" target="_blank"><b>Доладалар (Бытие) 19:23</b></a>  Малх хьалгӀеттабар, Лут ЦӀоӀар-шахьаре дӀакхаьчача хана.
<p><a href="genesis19.html" target="_blank"><b>Доладалар (Бытие) 19:24</b></a>  Цу хана Везча Аьлано йохае йолайир Седам-шахьар а, Ӏамор-шахьар а, сигалара сангали цӀера алеи чу а хийца.
<p><a href="genesis19.html" target="_blank"><b>Доладалар (Бытие) 19:25</b></a>  Везча Аьлано хӀалакйир цига йола шахьараш а, еррига аренаш а, цигахьа хинна адам а, лаьттара хьа тӀа мел яьнна хӀама а.
<p><a href="genesis19.html" target="_blank"><b>Доладалар (Бытие) 19:26</b></a>  Шоаш бейдда болхача хана юха хьежача Лута сесагах туха кхера хилар.
<p><a href="genesis19.html" target="_blank"><b>Доладалар (Бытие) 19:27</b></a>  Цу дийнахьа хьалххе хьал а гӀетта, Везча Аьлаца ше лаьттача моттиге вахар ИбрахӀам.
<p><a href="genesis19.html" target="_blank"><b>Доладалар (Бытие) 19:28</b></a>  Седам-шахьарга а Ӏамор-шахьарга а Ӏочухьежар из, ерригача аренга а хьежар из, тӀаккха цунна дайра: пишка чура боагӀаш санна бикъа кӀур хьалъухар лаьттара.
<p><a href="genesis19.html" target="_blank"><b>Доладалар (Бытие) 19:29</b></a>  Ше цу аренца яда шахьараш йохаеш, ИбрахӀам дага а веха, Лут ваьхача шахьарашта тӀаэттача Ӏазапах ваьккхар Дала Лут.
<p><a href="genesis19.html" target="_blank"><b>Доладалар (Бытие) 19:30</b></a>  Лут вахьанзар ЦӀоӀар-шахьаре Ӏе, цудухьа ший шин йоӀаца лоамашка ваха дӀавахар из. Уж цига цхьан хьагӀар чу Ӏеш бар.
<p><a href="genesis19.html" target="_blank"><b>Доладалар (Бытие) 19:31</b></a>  Цкъа йоккхагӀа йолча йоӀо аьлар зӀамагӀчунга: «Массахана дунен тӀа маӀача наха кхалнах боалабу. Вай да воккха ва, хӀаьта маӀанах укхаза ба а бац, вай бер хила таро а яц.
<p><a href="genesis19.html" target="_blank"><b>Доладалар (Бытие) 19:32</b></a>  ЧхьагӀар моладаь, из воха а ваь, цунца Ӏойижача бакъахьа я вай шиъ. Даьга гӀолла воай фу Ӏалашдергда вай».
<p><a href="genesis19.html" target="_blank"><b>Доладалар (Бытие) 19:33</b></a>  Цу буссехь а даьна чхьагӀар а моладаь, йоккхагӀа йола йоӀ даьца дӀайижар. Лута ханзар, из шийца Ӏойижача а хьалгӀеттача а.
<p><a href="genesis19.html" target="_blank"><b>Доладалар (Бытие) 19:34</b></a>  ШоллагӀча дийнахьа йоккхагӀчо аьлар зӀамагӀчунга: «Хьажал, сийсара со йижар вай даьца, тховсара кхы а цӀаькхазза цунна чхьагӀар а моладаь, хьо йижа еза цунца. Воай даьна берах хургда вай, воай фу Ӏалашдергда вай».
<p><a href="genesis19.html" target="_blank"><b>Доладалар (Бытие) 19:35</b></a>  Цу бусса а даьна чхьагӀар моладир шин йоӀо. ЗӀамагӀаяр Ӏойижар метта ший даьца. Юха а Лута ханзар, из Ӏойижача а хьалгӀеттача а.
<p><a href="genesis19.html" target="_blank"><b>Доладалар (Бытие) 19:36</b></a>  Лута шаккъе а йоӀ цунна берах хилар.
<p><a href="genesis19.html" target="_blank"><b>Доладалар (Бытие) 19:37</b></a>  ЙоккхагӀа йолча йоӀо кӀаьнк вир, цунах цӀи Моъав аьнна тилар цо. Цох хьабаьннаб хӀанз бола моъавхой.
<p><a href="genesis19.html" target="_blank"><b>Доладалар (Бытие) 19:38</b></a>  ЗӀамагӀа йолча йоӀо а кӀаьнк вир. Цо цунах Бен-Ӏамми аьнна цӀи тиллар. Цох хьабаьннаб хӀанз бола Ӏамминхой.
<p><a href="genesis20.html" target="_blank"><b>Доладалар (Бытие) 20:1</b></a>  НегӀаб цӀи йолча яьссача аренгахьа дӀа а ваха, Кхадеш-шахьараи Шур-шахьараи юккъе ваха хайра ИбрахӀам. Цул тӀехьагӀа цхьан юккъа ГӀарар-шахьар йолча Ӏийра из.
<p><a href="genesis20.html" target="_blank"><b>Доладалар (Бытие) 20:2</b></a>  Цигарча нахага Сарра ший йиша я аьлар цо. ГӀарар-шахьарерча паччахьо Або-Малика из шийна хезача, лай бахийтар, из шийна хьайоалае аьнна.
<p><a href="genesis20.html" target="_blank"><b>Доладалар (Бытие) 20:3</b></a>  Цкъа бус Або-Малика гӀанахьа духьалвенача Дала аьлар: «Хьо валар кхерам ба, хӀана аьлча, Ӏа хьайоалаяйта кхалсаг маьре я».
<p><a href="genesis20.html" target="_blank"><b>Доладалар (Бытие) 20:4</b></a>  Амма, Або-Малик Саррах кхетанза вар, цудухьа цо аьлар: «Веза Аьла, со бехке вац. Бехк боаца со а, са халкъ а хӀалакдергда Ӏа тӀаккха?
<p><a href="genesis20.html" target="_blank"><b>Доладалар (Бытие) 20:5</b></a>  ИбрахӀама ше аьлар сога: „Из кхалсаг са йиша я“, – аьнна. ХӀаьта кхалсаго а аьлар: „Из саг са воша ва“, – аьнна. Дог а цӀена да са, кулгашца а хьарамло яьяц аз».
<p><a href="genesis20.html" target="_blank"><b>Доладалар (Бытие) 20:6</b></a>  ТӀаккха Дала цу гӀанахьа аьлар Або-Маликага: «Сона хов, Ӏа деш дар цӀенача дегаца долга. Цудухьа цу кхалсагах кулг а теха, Сайна хьалхашка къа ца дайташ Аз соцавир хьо.
<p><a href="genesis20.html" target="_blank"><b>Доладалар (Бытие) 20:7</b></a>  ИбрахӀама цун сесаг дӀале, хӀана аьлча, из пайхамар ва, цо хьона дуӀа дича, хьо дийна вусаргва. Нагахьа санна Ӏа Сарра ИбрахӀама юха ца лой, шеко йоаццаш, хьо а лергва, деррига хьа халкъ а лергда».
<p><a href="genesis20.html" target="_blank"><b>Доладалар (Бытие) 20:8</b></a>  ШоллагӀча дийнахьа Ӏуйрийна хьалххе хьал а гӀетта, беррига ший лай хьагулбир Або-Малика. Цо деррига хиннар дийцар царна – лай чӀоагӀа кхерабелар.
<p><a href="genesis20.html" target="_blank"><b>Доладалар (Бытие) 20:9</b></a>  Юха ИбрахӀамага хьа а кхайка, аьлар Або-Малика: «Из фуд Ӏа тхона даьр? Аз малагӀа во даьдар хьона? Са паччахьалкхе бехке хулийтар-кх Ӏа. Соца Ӏа даьр деш мича хул».
<p><a href="genesis20.html" target="_blank"><b>Доладалар (Бытие) 20:10</b></a>  Або-Малика хаьттар ИбрахӀамага: «Фу дар хьа дагахьа, Ӏа из деча хана?»
<p><a href="genesis20.html" target="_blank"><b>Доладалар (Бытие) 20:11</b></a>  ТӀаккха ИбрахӀама аьлар: «Сона моттар: укхаза цхьаккха а Даьлах кхерац. Сарра шоашта йитар духьа акхар со вувргва аьнна хийттадар сона.
<p><a href="genesis20.html" target="_blank"><b>Доладалар (Бытие) 20:12</b></a>  Из са йиша я, тха даьна кхыча нанас яь, амма, аз йоалаяь са сесаг я.
<p><a href="genesis20.html" target="_blank"><b>Доладалар (Бытие) 20:13</b></a>  Даь цӀагӀара дӀавига, дунен тӀа гӀолла лела Дала со дӀахьожавича, аз аьлар Саррага: „Цхьа дикадар де са духьа: вай миччахьа кхоче а, хье са йиша я ала“.
<p><a href="genesis20.html" target="_blank"><b>Доладалар (Бытие) 20:14</b></a>  ТӀаккха Або-Малика Сарра юхаелар ИбрахӀама, цул совгӀа цо цунна устагӀий а, доахан а, маӀа а кхал а лай а белар.
<p><a href="genesis20.html" target="_blank"><b>Доладалар (Бытие) 20:15</b></a>  «Хьажал гонахьа, ер деррига са лаьтта да, хьайна ловчча Ӏе», – аьлар цо ИбрахӀамга.
<p><a href="genesis20.html" target="_blank"><b>Доладалар (Бытие) 20:16</b></a>  Саррайга аьлар: «Аз хьа вешийна ИбрахӀама цхьа эзар дото ахча деннад, вайна юкъера дегабуам дӀабаккхар духьа. Хьо массанена хьалхашка бехказа я».
<p><a href="genesis20.html" target="_blank"><b>Доладалар (Бытие) 20:17</b></a>  ИбрахӀама Даьлага дуӀа дир, Або-Малика а, цун сесага а, цун Ӏушта а дарба дехаш, цар бераш хилийтар дехаш,
<p><a href="genesis20.html" target="_blank"><b>Доладалар (Бытие) 20:18</b></a>  хӀана аьлча, Сарра бахьан долаш хьалхагӀа Або-Малика цӀийх бола беррига кхалнах берах ца хулаш баьбар Везча Аьлано.
<p><a href="genesis21.html" target="_blank"><b>Доладалар (Бытие) 21:1</b></a>  Везча Аьлано Сарра даькъалйир, цунга Ше аьннар кхоачаш а дир.
<p><a href="genesis21.html" target="_blank"><b>Доладалар (Бытие) 21:2</b></a>  ИбрахӀам къаьна воллашехьа а, Сарра дезалхочох а кхийр, цо кӀаьнк а вир. Деррига а Дала аьннача хана хилар.
<p><a href="genesis21.html" target="_blank"><b>Доладалар (Бытие) 21:3</b></a>  Саррас ваьча кӀаьнках ИбрахӀама цӀи тиллар Исхьакх аьнна.
<p><a href="genesis21.html" target="_blank"><b>Доладалар (Бытие) 21:4</b></a>  Исхьакха бархӀ ди даьлча, ИбрахӀама из сумат вир, Дала шийна тӀадилла хиннача бесса.
<p><a href="genesis21.html" target="_blank"><b>Доладалар (Бытие) 21:5</b></a>  ИбрахӀама бӀаь шу даьннадар, цунна Исхьакх ваьча хана.
<p><a href="genesis21.html" target="_blank"><b>Доладалар (Бытие) 21:6</b></a>  Саррас аьлар: «Белам ба-кх Дала сона беннар; ер дӀа мел хезар велалургва».
<p><a href="genesis21.html" target="_blank"><b>Доладалар (Бытие) 21:7</b></a>  Кхы а цо аьлар: «Хьано аргдар ИбрахӀамга: „Саррас бер докхадергда“, – аьнна? Цхьабакъда, из къаьна вале а аз цунна кӀаьнк ваьв».
<p><a href="genesis21.html" target="_blank"><b>Доладалар (Бытие) 21:8</b></a>  Исхьакх воккха хулаш воагӀар. Из наькхах воаккха ха хьатӀаеча, ИбрахӀама доккха той дир.
<p><a href="genesis21.html" target="_blank"><b>Доладалар (Бытие) 21:9</b></a>  Саррана арахьа вайра мисархочо ХӀажара ИбрахӀама ваь кӀаьнк ИсмаӀал, Исхьакхах ца вашшаш велаш.
<p><a href="genesis21.html" target="_blank"><b>Доладалар (Бытие) 21:10</b></a>  Саррас аьлар ИбрахӀамга: «Эккхае из лай а, цун воӀ а! Сона лацар вай дӀакхелхача, цун воӀо са воӀаца Исхьакхаца даьх дисар декъар!»
<p><a href="genesis21.html" target="_blank"><b>Доладалар (Бытие) 21:11</b></a>  ИбрахӀам дог деха вар, ший виӀий ИсмаӀала саготдеш.
<p><a href="genesis21.html" target="_blank"><b>Доладалар (Бытие) 21:12</b></a>  Амма, Дала аьлар цунга: «Сагот ма де кӀаьнка а, лай йолча ХӀажара! Саррийна ловр де! Хьа тӀехье Исхьакх хургья,
<p><a href="genesis21.html" target="_blank"><b>Доладалар (Бытие) 21:13</b></a>  амма, Аз цу лай воӀах а халкъ хьадоалийтаргда, из хьа воӀ воландаь».
<p><a href="genesis21.html" target="_blank"><b>Доладалар (Бытие) 21:14</b></a>  Ӏуйрийна гӀеттача ИбрахӀама, маькх а, сурилга чу хий а ХӀажара белаж тӀа а дилла, воӀаца из дӀахьожайир. ДӀайодаш, Беар-ШабаӀ цӀи йолча яьссача ара тувлаелар из.
<p><a href="genesis21.html" target="_blank"><b>Доладалар (Бытие) 21:15</b></a>  Кастлуш хий а кхоачаделар. Цхьан кӀотарга кӀала воӀ витар ХӀажара.
<p><a href="genesis21.html" target="_blank"><b>Доладалар (Бытие) 21:16</b></a>  Ӏадсаькх кхоссал гаьна а яьнна, сеца, Ӏохайра из. Хий а доацаш виса ший воӀ леш гор дезацар цунна, цудухьа Ӏо а хайна, чӀоаггӀа елха йолаелар из.
<p><a href="genesis21.html" target="_blank"><b>Доладалар (Бытие) 21:17</b></a>  Далла хезар кӀаьнк велхаш. Даьла малейко сиглара аьлар ХӀажарга: «Фу хиннад, ХӀажар? Ма кхера! Везча Аьланна хезад кӀаьнк велхаш ше уллача.
<p><a href="genesis21.html" target="_blank"><b>Доладалар (Бытие) 21:18</b></a>  ХьалгӀатта, хьалъайве кӀаьнк, хьалаца цун кулг, хӀаьна аьлча, Аз доккхача халкъа да вергва цох».
<p><a href="genesis21.html" target="_blank"><b>Доладалар (Бытие) 21:19</b></a>  Дала ХӀажара бӀаргаш хьадийлар, тӀаккха цунна хий чудола гӀув яйра. Цу тӀа а яха, сурилг хьал а йиза, воӀа хий делар цо.
<p><a href="genesis21.html" target="_blank"><b>Доладалар (Бытие) 21:20</b></a>  КӀаьнк воккха хулаш воагӀар, цунца Даьла вар. Яьссача ара Ӏеш вола ИсмаӀал, Ӏадсаькх леладеш вола говзанча хилар.
<p><a href="genesis21.html" target="_blank"><b>Доладалар (Бытие) 21:21</b></a>  Нанас цунна Мисар-мехкара саг йоалайир. Паран цӀи йолча яьссача ара Ӏеш бар уж.
<p><a href="genesis21.html" target="_blank"><b>Доладалар (Бытие) 21:22</b></a>  Або-Малика а, цун тӀема хьаким волча Пихола а аьлар ИбрахӀамга: «Ӏа деча массадолча хӀаман тӀехьа хьоца Даьла ва.
<p><a href="genesis21.html" target="_blank"><b>Доладалар (Бытие) 21:23</b></a>  Далла хьалха сона чӀоагӀо е, хьо соца а, са берашца а, са тӀехьенца а тийшаболх лелабеш хургвац аьле. Со хьайца ма хиллара, хьо соца а, укх хье тӀавенача мехкаца а къахетаме хургва аьле».
<p><a href="genesis21.html" target="_blank"><b>Доладалар (Бытие) 21:24</b></a>  ИбрахӀама жоп делар: «ЧӀоагӀо ю аз».
<p><a href="genesis21.html" target="_blank"><b>Доладалар (Бытие) 21:25</b></a>  ТӀаккха ИбрахӀама Або-Маликах бехк баьккхар, цун лаьша хий чудола гӀув дӀалаьцай аьнна.
<p><a href="genesis21.html" target="_blank"><b>Доладалар (Бытие) 21:26</b></a>  Або-Малика аьлар: «Ӏа аьнна децаре, из сона таханара ди тӀакхаччалца хеза дацар!»
<p><a href="genesis21.html" target="_blank"><b>Доладалар (Бытие) 21:27</b></a>  ТӀаккха ИбрахӀама жа а, доахан а доаладаь Або-Малика делар. Иштта ИбрахӀама а, Або-Малика а барт бир.
<p><a href="genesis21.html" target="_blank"><b>Доладалар (Бытие) 21:28</b></a>  Кхы а ворхӀ жий жена юкъера дӀакъоастабир ИбрахӀам.
<p><a href="genesis21.html" target="_blank"><b>Доладалар (Бытие) 21:29</b></a>  «ВорхӀ жий дӀакъоастабар фу маӀан да хьа?» – аьнна хаьттар Або-Малика.
<p><a href="genesis21.html" target="_blank"><b>Доладалар (Бытие) 21:30</b></a>  ИбрахӀама жоп делар: «Нагахьа Ӏа ер ворхӀ устагӀа дӀаэце, аз из гӀув яккхар тешал хургда из».
<p><a href="genesis21.html" target="_blank"><b>Доладалар (Бытие) 21:31</b></a>  Цудухьа тиллай цох Беар-ШабаӀ аьнна цӀи: цу шинне укх моттиге шоашта юкъе дув биаь барт баь хилар бахьан долаш.
<p><a href="genesis21.html" target="_blank"><b>Доладалар (Бытие) 21:32</b></a>  Беар-ШабаӀе барт баьчул тӀехьагӀа, Або-Малик а, цун тӀема хьаким Пихол а ПӀелашта-мехка юхабаьхкар.
<p><a href="genesis21.html" target="_blank"><b>Доладалар (Бытие) 21:33</b></a>  Беар-ШабаӀа гаьна доаццаш тамариск цӀи йола га а егӀа, цу моттиге Везча Аьлага, Даим волча Даьлага кхайкар ИбрахӀам.
<p><a href="genesis21.html" target="_blank"><b>Доладалар (Бытие) 21:34</b></a>  ПӀелашта-мехка Ӏавена саг а хинна, дуккхача хана Ӏийр из.
<p><a href="genesis22.html" target="_blank"><b>Доладалар (Бытие) 22:1</b></a>  Цул тӀехьагӀа, ИбрахӀам Шийх тешаш хилар зера духьа, Дала аьлар: «ИбрахӀам!» ИбрахӀама жоп делар: «Со укхаза ва».
<p><a href="genesis22.html" target="_blank"><b>Доладалар (Бытие) 22:2</b></a>  ТӀаккха Дала аьлар: «Хьай цаӀ мара воаца, хьайна дукха веза воӀ Исхьакх, Мори-мехка дӀа а вига, Аз цӀи йоаккхаргйолча лоам тӀа ве а вийна, сагӀийна воагаве».
<p><a href="genesis22.html" target="_blank"><b>Доладалар (Бытие) 22:3</b></a>  Ӏуррехь хьал а гӀетта, ший вираца, Исхьакх а ийца, шийна чулатташ, Ӏунал деш болчарех ши зӀамсаг а ийца, сагӀа деш доагаде дахча а ийца, Дала шийга гӀо аьннача моттиге дӀавахар ИбрахӀам.
<p><a href="genesis22.html" target="_blank"><b>Доладалар (Бытие) 22:4</b></a>  КхоалагӀча дийнахьа, корта хьал а айбаь дӀахьежача, ИбрахӀама гаьнна шоаш болха моттиг яйра.
<p><a href="genesis22.html" target="_blank"><b>Доладалар (Бытие) 22:5</b></a>  ИбрахӀама аьлар шийцарча Ӏушка: «Вираца укхаза совца, хӀаьта со а, са кӀаьнк а, тхо цига дӀа а даха, Далла гӀулакх а даь, юхадоагӀаргда».
<p><a href="genesis22.html" target="_blank"><b>Доладалар (Бытие) 22:6</b></a>  СагӀа доаккхаш доагаде кийчдаь дахча Исхьакха белаж тӀа а дилла, урс а, цӀи а хьаийцар ИбрахӀама. Цхьана дӀаволавелар уж шиъ.
<p><a href="genesis22.html" target="_blank"><b>Доладалар (Бытие) 22:7</b></a>  Ший даьга ИбрахӀамага аьлар Исхьакха: «Дада!» «Фу ях Ӏа, са воӀ?» – хаьттар ИбрахӀама. «Сона дахча а, цӀи а гу, – аьлар Исхьакха, – хӀаьта сагӀа доаккхаш вай боагабергбола Ӏаьхар мичаб?»
<p><a href="genesis22.html" target="_blank"><b>Доладалар (Бытие) 22:8</b></a>  «Дала Ше Ӏалашбергба Шийна сагӀа даккха Ӏаьхар, са воӀ», – аьлар ИбрахӀама. Кхы а дӀахо вахар уж шиъ.
<p><a href="genesis22.html" target="_blank"><b>Доладалар (Бытие) 22:9</b></a>  Дала аьннача моттиге хьакхаьчар уж. ИбрахӀама сагӀа даккха моттиг кечйир, тӀой Ӏо а дехка. Цар тӀа дахча а дилла, дӀа а вийхка, цу дахча тӀа ший воӀ Исхьакх Ӏовилар цо.
<p><a href="genesis22.html" target="_blank"><b>Доладалар (Бытие) 22:10</b></a>  Урс хьа а ийца, ший воӀа из хьакха кечвелар из.
<p><a href="genesis22.html" target="_blank"><b>Доладалар (Бытие) 22:11</b></a>  Амма, Везча Аьлан малейко соцавир ИбрахӀам, сиглара Ӏо а кхейка: «ИбрахӀам!» «Со укхаза ва», – жоп делар ИбрахӀама.
<p><a href="genesis22.html" target="_blank"><b>Доладалар (Бытие) 22:12</b></a>  Малейко аьлар: «Ма велахь зӀамсаг, цунна зе ма делахь. ХӀанз гу Сона, хьо Даьлах кхераш хилар а, Далла мутӀахьа хьо хилар а. Сона гу, хьай цаӀ мара воаца воӀ Са духьа Ӏа кхо ца вар».
<p><a href="genesis22.html" target="_blank"><b>Доладалар (Бытие) 22:13</b></a>  Юха тӀехьашкахьа хьежача, ИбрахӀама байра, кӀотаргех муӀаш а тайса латта ка. ТӀаваха хьа а лаьца, ший воӀа когаметта Далла лаьрхӀача сагӀийна из ка бийр цо.
<p><a href="genesis22.html" target="_blank"><b>Доладалар (Бытие) 22:14</b></a>  Цу моттигах ИбрахӀама «Везча Аьлано эшар лу» аьнна цӀи тиллар. Тахан а оал наха: «Укх Везча Аьлан лоама тӀехь эшар лу», – аьле.
<p><a href="genesis22.html" target="_blank"><b>Доладалар (Бытие) 22:15</b></a>  ШозлагӀа а ИбрахӀамага сиглара кхейкар Везча Аьлан малейк:
<p><a href="genesis22.html" target="_blank"><b>Доладалар (Бытие) 22:16</b></a>  «Аз Сайх дув буъ хьона, йоах Везча Аьлано: Ӏа из дирах, хьай цаӀ мара воаца воӀ кхо ца варах,
<p><a href="genesis22.html" target="_blank"><b>Доладалар (Бытие) 22:17</b></a>  шеко йоаццаш хьо даькъал а ма вергва Аз, сиглара седкъий санна, форда берда тӀара гӀум санна дукха тӀехье а ма лургья Аз хьона. Цар шоай моастагӀий шахьараш хьа а йоахаргья.
<p><a href="genesis22.html" target="_blank"><b>Доладалар (Бытие) 22:18</b></a>  Хьа тӀехьенга гӀолла даькъалхургда дунен чура деррига халкъаш, хӀана аьлча, Аз яхар дир Ӏа».
<p><a href="genesis22.html" target="_blank"><b>Доладалар (Бытие) 22:19</b></a>  ИбрахӀам шийцара Ӏуй болча юхавера. Уж цхьан Беар-ШабаӀе хьабаьхкар. ИбрахӀам кхы а вахаш хилар цигача.
<p><a href="genesis22.html" target="_blank"><b>Доладалар (Бытие) 22:20</b></a>  Из деррига хинначул тӀехьагӀа ИбрахӀамага хоам кхаьчар, цун вешийна Нахьира, сесага Малкас ераш кӀаьнкаш баьб аьнна:
<p><a href="genesis22.html" target="_blank"><b>Доладалар (Бытие) 22:21</b></a>  «ВоккхагӀвола воӀ Уци ва, шоллагӀвола воӀ Буз ва, кхоалагӀвар – Къамуал, Арама да ва.
<p><a href="genesis22.html" target="_blank"><b>Доладалар (Бытие) 22:22</b></a>  Кхы а Хашад а, Хьоза а, Пилдаш а, Идлап а, Бетаал а ва».
<p><a href="genesis22.html" target="_blank"><b>Доладалар (Бытие) 22:23</b></a>  Бетаал РабиӀата да ва. Малка цу бархӀ виӀий нана я, хӀаьта ИбрахӀама воша Нахьир цар да ва.
<p><a href="genesis22.html" target="_blank"><b>Доладалар (Бытие) 22:24</b></a>  Нахьира кхы а виъ воӀ ва, цун лай йолча Реумас ваь – Тебахь, Гахьам, Тахьаш, МаӀха.
<p><a href="genesis23.html" target="_blank"><b>Доладалар (Бытие) 23:1</b></a>  Сарра бӀаь ткъаь ворхӀ шера яьхар – уж да Сарра яьха шераш.
<p><a href="genesis23.html" target="_blank"><b>Доладалар (Бытие) 23:2</b></a>  Из кхелхар КенаӀан-мехкарча Кхиръят-АрбаӀ цӀи йолча шахьаре (Хьеврон). Сарра кхелхача, ИбрахӀама таьзет Ӏодилар.
<p><a href="genesis23.html" target="_blank"><b>Доладалар (Бытие) 23:3</b></a>  Ший енна сесаг йита а йита, хьетахошца къамаьл де вахар из.
<p><a href="genesis23.html" target="_blank"><b>Доладалар (Бытие) 23:4</b></a>  «Со шоана юкъе тӀавена саг ва, со укхазара а вац. Сесаг дӀайолла моттиг яц са тахан, цхьа кӀеззига, сесаг дӀайолла лаьтта дохка сога», – аьлар цо.
<p><a href="genesis23.html" target="_blank"><b>Доладалар (Бытие) 23:5</b></a>  Хьетахоша жоп делар ИбрахӀама:
<p><a href="genesis23.html" target="_blank"><b>Доладалар (Бытие) 23:6</b></a>  «Аьла, ладувгӀалахь, хьо низбола аьла ва тхона юкъе. Хьай еннар тхачарех хьайна толашагӀа хеттача къубба чу дӀайолла. Хьога цига сесаг дӀайоллийта тхох цхьаккхе а духьал хургвац хьона».
<p><a href="genesis23.html" target="_blank"><b>Доладалар (Бытие) 23:7</b></a>  ИбрахӀам хьал а гӀетта, цу мехкарча наха, хьетахошта хьалхашка суждне вахар.
<p><a href="genesis23.html" target="_blank"><b>Доладалар (Бытие) 23:8</b></a>  Цо аьлар царга: «Нагахьа шо са сесаг дӀайолла сона гӀо де ловш дале, са цӀерах ЦӀохьара воӀаца Ӏепронаца къамаьл де.
<p><a href="genesis23.html" target="_blank"><b>Доладалар (Бытие) 23:9</b></a>  Цун лаьтта кхоачалучча, шийх Махпела оалача метте йола хьагӀар эца ловр сона. Цох бизза бола мах а лургбар аз, хӀаьта лаьтта, сай сесаг дӀайолла аз эцаш хилара шо тешаш хилар а ловра сона».
<p><a href="genesis23.html" target="_blank"><b>Доладалар (Бытие) 23:10</b></a>  Ӏепрон шахьара наӀарашка пхьегӀа тӀа багӀача нахаца вар. Царна юкъера жоп делар цо ИбрахӀама:
<p><a href="genesis23.html" target="_blank"><b>Доладалар (Бытие) 23:11</b></a>  «А, са аьла, ер сай вежарий теш а болаш аз дӀалу хьона из лаьтта а, цу тӀехь йола хьагӀар а, хьай сесаг хьога цу чу дӀайоллийтар духьа».
<p><a href="genesis23.html" target="_blank"><b>Доладалар (Бытие) 23:12</b></a>  Кхы цӀаькхазза а хьетахошта хьалхашка суждне вахар ИбрахӀам.
<p><a href="genesis23.html" target="_blank"><b>Доладалар (Бытие) 23:13</b></a>  ТӀаккха массанена а хозаш цо Ӏепронага аьлар: «Ӏа сога ладувгӀарий бизза мах дӀалургбар аз хьона, тӀаккха сай сесаг дӀайолларгьяр аз».
<p><a href="genesis23.html" target="_blank"><b>Доладалар (Бытие) 23:14</b></a>  Ӏепрона ИбрахӀама жоп делар:
<p><a href="genesis23.html" target="_blank"><b>Доладалар (Бытие) 23:15</b></a>  «Нагахьа санна цхьаккха дича а хье Ӏе лаьрхӀа веце, ладувгӀа сога, аьла: йиъ бӀаь шейкал дото ахча хьона а, сона а хӀама доацар да! Хьай еннар дӀайолла».
<p><a href="genesis23.html" target="_blank"><b>Доладалар (Бытие) 23:16</b></a>  Ӏепрона аьнначоа раьза а хинна, хьетахошта хьалхашка цо аьнна мах дӀабелар цунна ИбрахӀама: цо деннар диъ бӀаь шейкал дото ахча дар.
<p><a href="genesis23.html" target="_blank"><b>Доладалар (Бытие) 23:17</b></a>  Иштта, Ӏепрона хинна лаьтта кхычун доалахьа дийрзар. Мамари оалача моттигера малхбоалехьа дар из лаьтта.
<p><a href="genesis23.html" target="_blank"><b>Доладалар (Бытие) 23:18</b></a>  ИбрахӀама доалахьа дийрзар лаьтта а, цу тӀера Махпела оала хьагӀар а, цу лаьтта тӀа мел йола га а. ИбрахӀама а, Ӏепрона а баьча маьха тешаш хилар шахьара коа-наӀарашка пхьегӀа тӀа мел хинна хьетахой.
<p><a href="genesis23.html" target="_blank"><b>Доладалар (Бытие) 23:19</b></a>  Цул тӀехьагӀа ИбрахӀама ший сесаг Сарра цу лаьтта тӀа йолча хьагӀара чу дӀаеллар. Из моттиг КенаӀан-мехкарча Мамаре (Хьевронера) гаьна йоацаш яр.
<p><a href="genesis23.html" target="_blank"><b>Доладалар (Бытие) 23:20</b></a>  Иштта ИбрахӀама хьетахошкара лаьтта а, цу тӀера хьагӀар а ийцар, цунах нах дӀабохка моттиг а йир.
<p><a href="genesis24.html" target="_blank"><b>Доладалар (Бытие) 24:1</b></a>  ИбрахӀам къавелар, дуккха шераш даьннадар цун. Везча Аьлано къоабалвора из массадолча цун гӀулакхашта тӀехьа.
<p><a href="genesis24.html" target="_blank"><b>Доладалар (Бытие) 24:2</b></a>  ИбрахӀама доалахьа долчунна тӀехьа Ӏуналдеш цхьа тешаме лай вар. Из хьа а вийха, ИбрахӀама аьлар: «Са воронна кӀала кулг а дилле,
<p><a href="genesis24.html" target="_blank"><b>Доладалар (Бытие) 24:3</b></a>  сигален а, лаьттан а Даьла волча Везча Аьлан хьалхашка сона чӀоагӀо е, со шоашта юкъе вахаш болча укх КенаӀан-мехкарча наьха цхаь цаӀ йоӀ Ӏайха са воӀа йоалаергьяц аьле.
<p><a href="genesis24.html" target="_blank"><b>Доладалар (Бытие) 24:4</b></a>  Са мехка, са гаргарча наха тӀа а ваха, цигара са виӀийна Исхьакха саг а йоалаергья, аьле».
<p><a href="genesis24.html" target="_blank"><b>Доладалар (Бытие) 24:5</b></a>  Лаьво хаьттар цунга: «Цу кхалсага соца укх мехка хьая ца лой, фу дергда аз? Хьа воӀ хьо хьаваьннача мехка дӀавига везий аз?»
<p><a href="genesis24.html" target="_blank"><b>Доладалар (Бытие) 24:6</b></a>  «А! Из де мегаргдац! – аьлар ИбрахӀама. – Ма вига са воӀ цигача.
<p><a href="genesis24.html" target="_blank"><b>Доладалар (Бытие) 24:7</b></a>  Везча Аьлано, Сигларча Дала воалаваьв со, сай даьй цӀагӀара, со ваьча мехкара укх лаьттан тӀа. Ер лаьтта са дезала хургда аьнна, чӀоагӀо яьча Везча Аьлано Ший малейк дохийтаргда хьона хьалха а даьккха, хьога са воӀа цигара кхалсаг харжийта.
<p><a href="genesis24.html" target="_blank"><b>Доладалар (Бытие) 24:8</b></a>  Нагахьа санна йоӀ хьона тӀехьа хьая раьза ца хуле, Ӏайха сона яьча чӀоагӀонах мукъа ва хьо, амма, са воӀ цига дӀа ма вига».
<p><a href="genesis24.html" target="_blank"><b>Доладалар (Бытие) 24:9</b></a>  Лаьво, ший аьла волча ИбрахӀама воронна кӀала ший кулг а делла, чӀоагӀо йир тӀадиллар кхоачашде.
<p><a href="genesis24.html" target="_blank"><b>Доладалар (Бытие) 24:10</b></a>  Ший аьла волча ИбрахӀама итт инкал хьа а ийца, дукха деза совгӀаташ а кийчдаь, Арам-НахӀара-мехка йолча Нахьир вахача шахьаре вахар лай.
<p><a href="genesis24.html" target="_blank"><b>Доладалар (Бытие) 24:11</b></a>  Сайрийна кхалнах хи тӀа болхача хана, шахьара арахьа, ший инкалаш хи йисте совцайир цо.
<p><a href="genesis24.html" target="_blank"><b>Доладалар (Бытие) 24:12</b></a>  «Веза Аьла, – аьнна, дийхар цо, – Хьо са аьла ИбрахӀама Даьла ва, цунах къахетам а бий, цун воӀа сесаг корае аьттув ба сона.
<p><a href="genesis24.html" target="_blank"><b>Доладалар (Бытие) 24:13</b></a>  Укх хи йисте латташ ва со. Шахьарера мехкарий боагӀа укхаза хий эца.
<p><a href="genesis24.html" target="_blank"><b>Доладалар (Бытие) 24:14</b></a>  Исхьакхана лаьрхӀар малагӀа я хьожаш, цхьан белгалонга сатувсаш ва со. Аз аргда йоӀага: „Хьай кхабилг Ӏоерзае, хий маргдар аз“. Нагахьа цо: „Мала Ӏа, аз хьа инкалашта а лургда хий“, – оале, сона ховргда, из Исхьакха Ӏа лаьрхӀар йолга а, Хьо сай аьлах къахетам беш волга а».
<p><a href="genesis24.html" target="_blank"><b>Доладалар (Бытие) 24:15</b></a>  Цун къамаьл чакхдаьннадацар, ИбрахӀама веший Нахьира а, цун сесага Малкий а виӀий Бетаала йоӀ РабиӀат, белаж тӀа йилла кхабилг а йолаш, хи тӀа енача хана.
<p><a href="genesis24.html" target="_blank"><b>Доладалар (Бытие) 24:16</b></a>  Из чӀоагӀа хоза а йолаш, маӀасаг шийх кхетанза йоӀсаг яр. Хи тӀа ӀотӀа а яха, ший кхабилг хьал а йиза, юхайолаелар из.
<p><a href="genesis24.html" target="_blank"><b>Доладалар (Бытие) 24:17</b></a>  Цунна ведда тӀа а ваха, лаьво аьлар: «Хьай кхабилга чура хий малийта сога», – аьнна.
<p><a href="genesis24.html" target="_blank"><b>Доладалар (Бытие) 24:18</b></a>  РабиӀата, цу сахьте ший белаж тӀара кхабилг Ӏо а яьккха, хий малийтар цунга: «Мала хьайна», – аьнна.
<p><a href="genesis24.html" target="_blank"><b>Доладалар (Бытие) 24:19</b></a>  Из хий менна ваьлча, йоӀо аьлар: «Аз хьа инкалашта а моладергда хий, уж йиззалца».
<p><a href="genesis24.html" target="_blank"><b>Доладалар (Бытие) 24:20</b></a>  Ший кхабилгачара деррига хий ний чу Ӏодетта, инкалашта дӀа а моладаь, юха едда яха, кхы а хий хьатӀадера цо инкалашта. Иштта, хий хьатӀакхихьар цо, шейола инкал хьалйиззалца.
<p><a href="genesis24.html" target="_blank"><b>Доладалар (Бытие) 24:21</b></a>  Лай, йист ца хулаш хьежар цунга, ший дуӀан Везча Аьлано жоп а денна, ше арабаьккха никъ кхоачаш хиннаб е хиннабац ха ловш.
<p><a href="genesis24.html" target="_blank"><b>Доладалар (Бытие) 24:22</b></a>  Инкалаш хий менна яьлча, цо РабиӀата ах шейкал дозал дола мерех йолла дошо чӀуг а, кулгех болла (хӀарабар итт-итт шейкал дозал долаш бола) дошо ши гӀоз а белар.
<p><a href="genesis24.html" target="_blank"><b>Доладалар (Бытие) 24:23</b></a>  Юха цо йоӀага хаьттар: «Хьо хьаний? Хьа даь фусаме тхона бийса яккха моттиг хургьярий-хьогӀ?» – аьнна.
<p><a href="genesis24.html" target="_blank"><b>Доладалар (Бытие) 24:24</b></a>  «Малкас Нахьира ваьча Бетаала йоӀ я со», – жоп делар РабиӀата.
<p><a href="genesis24.html" target="_blank"><b>Доладалар (Бытие) 24:25</b></a>  Юха тӀатехар: «Хьа инкалашта доакъар а ча а да тхога, шоана бийса яккха моттиг а хургья».
<p><a href="genesis24.html" target="_blank"><b>Доладалар (Бытие) 24:26</b></a>  Везча Аьланна хоастам а беш, лохха суждне вахар лай.
<p><a href="genesis24.html" target="_blank"><b>Доладалар (Бытие) 24:27</b></a>  Цо аьлар: «Хоастам ба Везча Аьланна, са аьлан ИбрахӀама Далла, цунца тешшаме а, дика а волча. Цо воалаваьв со, сай аьлан веший цӀен тӀа».
<p><a href="genesis24.html" target="_blank"><b>Доладалар (Бытие) 24:28</b></a>  Сихха дӀа а яха, РабиӀата ший цӀагӀарчарга дийцар хиннар.
<p><a href="genesis24.html" target="_blank"><b>Доладалар (Бытие) 24:29-30</b></a>  РабиӀата Лаван цӀи а йолаш воша вар. ЙоӀа къамаьл хеза, цунна карабенна гӀоз а чӀуг а бӀаргадайна, араийккха хи йисте дӀахьийдар из. ИбрахӀама лай ший инкалашта юххе гӀув йолча латташ вар.
<p><a href="genesis24.html" target="_blank"><b>Доладалар (Бытие) 24:31</b></a>  Лавана аьлар: «Маьрша воагӀалва тхо долча, Везча Аьлано даькъалваьр! Хьо хӀана латт укхаза ара? Аз хьона а, хьа инкалашта а моттиг кийчъяьй».
<p><a href="genesis24.html" target="_blank"><b>Доладалар (Бытие) 24:32</b></a>  ИбрахӀама лай цӀагӀа чуваьлар, хӀаьта фусамдаьй лаьша инкалашта тӀера мухь Ӏобаьккхар. Инкалашта ча а ялат а делар, хӀаьта цу сага а, цунца хиннача наха а когаш била хий а делар.
<p><a href="genesis24.html" target="_blank"><b>Доладалар (Бытие) 24:33</b></a>  Цунна хьалхашка ера яа хӀама, амма цо аьлар: «Аз юъаргьяц, сайна тӀадиллар дӀадувццалца», – аьнна. «Хьадувца», – аьлар Лавана.
<p><a href="genesis24.html" target="_blank"><b>Доладалар (Бытие) 24:34</b></a>  «Со ИбрахӀама лай ва, – аьлар цо. –
<p><a href="genesis24.html" target="_blank"><b>Доладалар (Бытие) 24:35</b></a>  Везча Аьлано массадолча хӀаман тӀехьа камаьрша даькъалваь ва са аьла, цудухьа из хьалдолаш а сийдолаш а ва. Везча Аьлано ИбрахӀама дуккха жа а, доахан а, дошув а, дотув а, маӀеи кхали лай а, инкалаш а, вараш а енний.
<p><a href="genesis24.html" target="_blank"><b>Доладалар (Бытие) 24:36</b></a>  Са аьлан сесаго Саррас, ханна йоккха йоллаше а кӀаьнк ваьв цунна. Ший доалахьа мел дар цу кӀаьнка дӀаденнад са аьло.
<p><a href="genesis24.html" target="_blank"><b>Доладалар (Бытие) 24:37-38</b></a>  Цо, сога дув а балийта, аьлар: „Са воӀа со вахача лаьттан дай болча кенаӀанхой йоӀ ма йоалае, амма са даь дезал болча, са гаргарнах болча тӀа а гӀой, цигара са воӀа сесаг харжа“, – аьнна.
<p><a href="genesis24.html" target="_blank"><b>Доладалар (Бытие) 24:39</b></a>  Аз аьлар цунга: „Из кхалсаг соца хьая ца ловш хила мег“, – аьнна.
<p><a href="genesis24.html" target="_blank"><b>Доладалар (Бытие) 24:40</b></a>  Амма, аьлано сога аьлар: „Со Шийна хьалхашка лелавеча Везча Аьлано Ший малейк дойтаргда хьа аьттув баккха, тӀаккха са воӀа, са даь гаргарча наха юкъера сесаг кораергья хьона.
<p><a href="genesis24.html" target="_blank"><b>Доладалар (Бытие) 24:41</b></a>  Са даь гаргара нах болча хьо вахача, са воӀага саг хьаяла уж раьза ца хуле, Ӏайха яьча чӀоагӀонах мукъа хургва хьо“.
<p><a href="genesis24.html" target="_blank"><b>Доладалар (Бытие) 24:42</b></a>  Тахан цу хи йисте а вена, аз аьлар: „Веза Аьла, са аьлан ИбрахӀама Даьла, аз арабаьккха никъ кхоачаш хилийталахь.
<p><a href="genesis24.html" target="_blank"><b>Доладалар (Бытие) 24:43</b></a>  Со хӀанз хи йисте латт. Хий да йоӀ еча, аз аргда: ‘Сога хьай кхабилга чура хий малийта’, – аьнна.
<p><a href="genesis24.html" target="_blank"><b>Доладалар (Бытие) 24:44</b></a>  Сога ‘Мала Ӏа, аз хьа инкалашта а лургда хий’, – аьнна жоп денна йоӀ, Везча Аьлано са аьлан воӀа хержа сесаг хургья“.
<p><a href="genesis24.html" target="_blank"><b>Доладалар (Бытие) 24:45</b></a>  Со дуӀа даь валалехьа, хи йисте хий да ера РабиӀат. Цун белаж тӀа кхабилг яр. Цо, хи тӀа ӀотӀа а яха, хий хьаийцар. Аз цунгара хий дийхар.
<p><a href="genesis24.html" target="_blank"><b>Доладалар (Бытие) 24:46</b></a>  Сихха кхабилг Ӏо а яьккха, цо сона хий делар, юха аьлар: „Мала Ӏа, аз хьа инкалашта а лургда хий“. Аз хий мелар, цо са инкалашта а моладир хий.
<p><a href="genesis24.html" target="_blank"><b>Доладалар (Бытие) 24:47</b></a>  Аз цунга хаьттар: „Хьо хьаний?“ Цо жоп делар: „Малкас Нахьира ваьча Бетаала йоӀ я со“. ТӀаккха аз цунна мерех чӀуг а эллар, пхьарсех ши гӀоз а беллар.
<p><a href="genesis24.html" target="_blank"><b>Доладалар (Бытие) 24:48</b></a>  Юха суждне ваха Везча Аьланна, сай аьлан ИбрахӀама Далла хоастам бир аз. Цо нийссача новкъа укхаза хьавоалаваьв со, сай аьлан веший виӀий йоӀ, сай аьлан воӀа йоалаяр духьа.
<p><a href="genesis24.html" target="_blank"><b>Доладалар (Бытие) 24:49</b></a>  Са аьлах къахетам бе а, цунна тешаме хила а деце а хьаала, сай фу де деза сона ховргдолаш».
<p><a href="genesis24.html" target="_blank"><b>Доладалар (Бытие) 24:50</b></a>  ТӀаккха Лавана а, Бетаала а аьлар: «Из Даьлагара да: тхо кара дац хьога иштта ала а вешта ала а.
<p><a href="genesis24.html" target="_blank"><b>Доладалар (Бытие) 24:51</b></a>  Хьажал, РабиӀат хьона хьалкашка я, хьа а ийце, хьайца дӀайига. Хьа аьлан воӀага маьре гӀоргья из, Везча Аьлано деггӀача тайпара».
<p><a href="genesis24.html" target="_blank"><b>Доладалар (Бытие) 24:52</b></a>  Уж дешаш хезача, ИбрахӀама лай лаьтта ӀотӀакхаччалца Везча Аьланна суждне вахар.
<p><a href="genesis24.html" target="_blank"><b>Доладалар (Бытие) 24:53</b></a>  ТӀаккха ше дена барзкъаш а, дошон дотон хӀамаш а хьал а яьха, РабиӀата дӀаелар. Иштта цун вешийна а нанна а деза совгӀаташ делар.
<p><a href="genesis24.html" target="_blank"><b>Доладалар (Бытие) 24:54</b></a>  Цул тӀехьагӀа из а, цунца хинна нах а дуъаш а, молаш а Ӏийра, цига бийса яккха а сайцар. ШоллагӀча дийнахьа хьалххе хьал а гӀаьтта, цо аьлар: «ДӀавахийта со, сай аьла волча цӀаваха воалл со».
<p><a href="genesis24.html" target="_blank"><b>Доладалар (Бытие) 24:55</b></a>  РабиӀата вошас а нанас а аьлар: «РабиӀат цхьа иттех дийнахь тхоца йита, тӀаккха дӀагӀоргда шо».
<p><a href="genesis24.html" target="_blank"><b>Доладалар (Бытие) 24:56</b></a>  Амма лаьво аьлар: «Со гоа ма ве. Везча Аьланна са никъ кхоачаш хилар лайнад, сай аьла волча дӀавахийта со».
<p><a href="genesis24.html" target="_blank"><b>Доладалар (Бытие) 24:57</b></a>  Цар аьлар: «РабиӀат хьа а йийха, цунна фу лов хьожаргда вай».
<p><a href="genesis24.html" target="_blank"><b>Доладалар (Бытие) 24:58</b></a>  РабиӀатага хаьттар цар: «Хьона укх сагаца хӀанз дӀаяха лой?» «ХӀаъа, лов», – аьнна жоп делар цо.
<p><a href="genesis24.html" target="_blank"><b>Доладалар (Бытие) 24:59</b></a>  Цара ИбрахӀама лайца а, цун нахаца а дӀаяха пурам делар шоай йишийна РабиӀата. Цунца цхьана из кхаьба лай а яхар.
<p><a href="genesis24.html" target="_blank"><b>Доладалар (Бытие) 24:60</b></a>  РабиӀат дӀайодаш, из даькъал а йийца, цар цунга аьлар: «Тха йиша, эзараш а эзараш а адамаш хьадалда хьох, хьа тӀехьено шоай моастагӀий шахьараш хьа а йоахийла!»
<p><a href="genesis24.html" target="_blank"><b>Доладалар (Бытие) 24:61</b></a>  РабиӀат а, цун лай-кхалнах а инкалашта тӀа а хайша, ИбрахӀама лай волча цу сага тӀеххьа дӀабахар. РабиӀат хьа а ийца, юха бодача наькъ тӀа ваьлар из Ӏу.
<p><a href="genesis24.html" target="_blank"><b>Доладалар (Бытие) 24:62</b></a>  Цу хана Беэр-Лахьай-Рои цӀи йола гӀув йолча а хинна, хӀаьта НегӀабе юхацӀавенавар Исхьакх.
<p><a href="genesis24.html" target="_blank"><b>Доладалар (Бытие) 24:63</b></a>  Цкъа сарахьа, ший вахара уйла е а, дуӀа де а кхай тӀа араваьлар Исхьакх. Корта хьалъайбича, цунна гаьнна йоагӀа инкалаш яйра.
<p><a href="genesis24.html" target="_blank"><b>Доладалар (Бытие) 24:64</b></a>  ДӀахьежача Исхьакх а вайна, инкала тӀера Ӏоийккхар РабиӀат.
<p><a href="genesis24.html" target="_blank"><b>Доладалар (Бытие) 24:65</b></a>  Цо лайга хаьттар: «АрагӀолла вайна духьалвоагӀа зӀамига саг малав?» «Из са аьла ва», – жоп делар лаьво. РабиӀата, кортали ӀотӀа а хийца, ший юхь къайлаяьккхар.
<p><a href="genesis24.html" target="_blank"><b>Доладалар (Бытие) 24:66</b></a>  Лайво ше мел даьчох лаьца дийцар Исхьакхага.
<p><a href="genesis24.html" target="_blank"><b>Доладалар (Бытие) 24:67</b></a>  Исхьакха ший наьна Саррай чаьтар кӀала дӀайигар РабиӀат. Цох Исхьакха сесаг хилар. Исхьакха из чӀоагӀа езаялар, ший еннача наьна деш дола сагот а дайделар цунна.
<p><a href="genesis25.html" target="_blank"><b>Доладалар (Бытие) 25:1</b></a>  ИбрахӀама шоллагӀа саг йоалайир. Цун цӀи Къитурат яр.
<p><a href="genesis25.html" target="_blank"><b>Доладалар (Бытие) 25:2</b></a>  Къитурата вир: Зимран а, Якхешан а, Медан а, Мадани а, Ишбакх а, Шуахь а.
<p><a href="genesis25.html" target="_blank"><b>Доладалар (Бытие) 25:3</b></a>  Якхешан Шебе а Даддана а да вар. Дадданах хьабаьннабар ашурхой а, летушхой а, леумхой а.
<p><a href="genesis25.html" target="_blank"><b>Доладалар (Бытие) 25:4</b></a>  Ӏейпа, Ӏайпар, Хьанах, АвидаӀ, ЭлдаӀа цӀераш йолаш къонгаш бар Мадане. Уж беррига къонгаш Къитурата баь бар.
<p><a href="genesis25.html" target="_blank"><b>Доладалар (Бытие) 25:5</b></a>  Ший доалахьа мел дар деррига а Исхьакха дитар ИбрахӀама.
<p><a href="genesis25.html" target="_blank"><b>Доладалар (Бытие) 25:6</b></a>  ХӀаьта ший лай болча кхалнаха баьча къонгашта совгӀаташ денна, Исхьакхах уж дӀакъоастабаь, малхбоалехьа дӀахьожабир ИбрахӀама.
<p><a href="genesis25.html" target="_blank"><b>Доладалар (Бытие) 25:7</b></a>  ИбрахӀам бӀаь кховзткъеи пхийтта шера ваьхар.
<p><a href="genesis25.html" target="_blank"><b>Доладалар (Бытие) 25:8</b></a>  Тоъал ваьхачул тӀехьагӀа, къаьна волаш из велар. Цул тӀехьагӀа, ший дайх дӀакхийттар.
<p><a href="genesis25.html" target="_blank"><b>Доладалар (Бытие) 25:9</b></a>  Къонгаша Исхьакха а ИсмаӀала а, Мамари оалача моттига уллув Махпела цӀи йолча хьагӀар чу, ЦӀохьара виӀий, хьетахо волча Ӏепрона лаьттан тӀа дӀавеллар из.
<p><a href="genesis25.html" target="_blank"><b>Доладалар (Бытие) 25:10</b></a>  ИбрахӀама хьетахошкара ийца лаьтта а, хьагӀар а яр из. Ший сесага уллув дӀавеллар ИбрахӀам.
<p><a href="genesis25.html" target="_blank"><b>Доладалар (Бытие) 25:11</b></a>  ИбрахӀам кхелхачул тӀехьагӀа, Дала Исхьакх даькъалвир. Беэр-Лахьай-Рои цӀи йолча гӀувна юххе Ӏеш вар Исхьакх.
<p><a href="genesis25.html" target="_blank"><b>Доладалар (Бытие) 25:12</b></a>  Саррай лаьво, мисархочо ХӀажара ИбрахӀама ваьча виӀий ИсмаӀала тӀехьенах дувцар.
<p><a href="genesis25.html" target="_blank"><b>Доладалар (Бытие) 25:13</b></a>  Иштта я цар цӀераш: воккхагӀвар Набуят, цул тӀехьа ваьр Къаьдар, Адбаал, Мибасам,
<p><a href="genesis25.html" target="_blank"><b>Доладалар (Бытие) 25:14</b></a>  МишмаӀ, Дума, Маси,
<p><a href="genesis25.html" target="_blank"><b>Доладалар (Бытие) 25:15</b></a>  Хьадид, Тейма, Етар, Напуш, Къаьдам.
<p><a href="genesis25.html" target="_blank"><b>Доладалар (Бытие) 25:16</b></a>  Уж ИсмаӀала къонгий цӀераш я. Шийтта тайпан керттера барий а, уж хьабаьннача моттигий а цӀераш я уж.
<p><a href="genesis25.html" target="_blank"><b>Доладалар (Бытие) 25:17</b></a>  БӀаьи ткъаь вурийтта шера ваьха, кхелхар ИсмаӀал, ший дайх дӀакхийтар из.
<p><a href="genesis25.html" target="_blank"><b>Доладалар (Бытие) 25:18</b></a>  Цун тӀехье Хьавил-лаьтта тӀара Шур-шахьара тӀакхаччалца яхаш яр. Мисар-мехка доазонца йола Шур-шахьар Ашур-мехка бодача новкъа латтар. Шоай вежарашца барт боацаш бахар уж.
<p><a href="genesis25.html" target="_blank"><b>Доладалар (Бытие) 25:19</b></a>  Ер да ИбрахӀама воӀах Исхьакхахи цун тӀехьенахи дувцар. ИбрахӀама воӀ вар Исхьакх.
<p><a href="genesis25.html" target="_blank"><b>Доладалар (Бытие) 25:20</b></a>  Ший шовзткъа шу кхаьчача Исхьакха Падан-Арам цӀи йолча моттигера РабиӀат йоалайир. Из арамхо волча Бетаала йоӀ а, арамхочун Лавана йиша а яр.
<p><a href="genesis25.html" target="_blank"><b>Доладалар (Бытие) 25:21</b></a>  Исхьакха сесаг бер хулаш яцар. Амма, Исхьакха Везча Аьлангара ший сесагах лаьца дийхача, Везча Аьлано цун дуӀан духьала жоп а денна, РабиӀат дезалхочох кхийра.
<p><a href="genesis25.html" target="_blank"><b>Доладалар (Бытие) 25:22</b></a>  Цун керахь дола бераш каст-каста тохалора. Везча Аьланга дуӀа а даь, хаьттар РабиӀата: «Ер фуд сона хулаш дар?» – аьнна.
<p><a href="genesis25.html" target="_blank"><b>Доладалар (Бытие) 25:23</b></a>  Везча Аьлано жоп делар цунна: «Ши тукхам да хьа керахь, ши халкъ хьадаргда хьох, амма, уж шиъ  декъалургда. ЦаӀ вокхал доккхагӀа хургда, воаккхагӀвар зӀамагӀчоа гӀулакх деш хургва».
<p><a href="genesis25.html" target="_blank"><b>Доладалар (Бытие) 25:24</b></a>  Ха хьатӀакхаьчача, РабиӀата шола ши кӀаьнк вир.
<p><a href="genesis25.html" target="_blank"><b>Доладалар (Бытие) 25:25</b></a>  Хьалхарвар цӀе вар, дерригача дегӀа тӀа мос а йолаш. Цунах цӀи Ӏесав тилар.
<p><a href="genesis25.html" target="_blank"><b>Доладалар (Бытие) 25:26</b></a>  ШоллагӀвар дунен чу воалаш, Ӏесава кога кӀоажув а лаьца вера. Цудухьа цунах цӀи Йоакъап тиллар. Уж шиъ ваьча хана, Исхьакха кховзткъа шу дар.
<p><a href="genesis25.html" target="_blank"><b>Доладалар (Бытие) 25:27</b></a>  КӀаьнкаш боккхий хилар. Говза чарахье волча Ӏесава аренашка самукъа доалар. Йоакъап тийна, теӀа саг вар, дукхагӀа йола ха ший чаьтар кӀала йоаккхар цо.
<p><a href="genesis25.html" target="_blank"><b>Доладалар (Бытие) 25:28</b></a>  Исхьакха Ӏесав дукха везар, хӀана аьлча, Ӏесава дахьаш долча аькхан дулх дика хетар цунна. ХӀаьта РабиӀата Йоакхап дукхагӀа везар.
<p><a href="genesis25.html" target="_blank"><b>Доладалар (Бытие) 25:29</b></a>  Цкъа кӀаьдвенна, моцалла гӀоарал а дайна, чарахье вахачара цӀавера Ӏесав. Йоакъап цу хана кхеш кхехкаеш воаллар.
<p><a href="genesis25.html" target="_blank"><b>Доладалар (Бытие) 25:30</b></a>  Ӏесава аьлар Йоакъапага: «Со моцалла гӀоарал дайна ва, чехкагӀа Ӏайха кхехкаеш латта уж цӀе кхеш я сона» (цудухьа Эдом аьле а йоаккх цох цӀи).
<p><a href="genesis25.html" target="_blank"><b>Доладалар (Бытие) 25:31</b></a>  Амма Йоакъапа аьлар: «Цкъа хьай духхьашхала бокъо сона хьая».
<p><a href="genesis25.html" target="_blank"><b>Доладалар (Бытие) 25:32</b></a>  «Со моцалла леш ва, нагахь санна со лай, аз фу ду се духхьашха хиларах?» – аьлар Ӏесава.
<p><a href="genesis25.html" target="_blank"><b>Доладалар (Бытие) 25:33</b></a>  Йоакъапа аьлар: «Цкъа хьалха дув баа». Ӏесава дув биа, ший духхьашха хилара бокъо ехкар Йоакъапага.
<p><a href="genesis25.html" target="_blank"><b>Доладалар (Бытие) 25:34</b></a>  ТӀаккха Йоакъапа Ӏесава кхех яь яъа хӀама а, маькх а елар. Ӏесав диа-менна дӀавахар. Иштта атта ший духхьашхала бокъо дӀаелар цо.
<p><a href="genesis26.html" target="_blank"><b>Доладалар (Бытие) 26:1</b></a>  ИбрахӀам дийна волча хана этта хиннар санна чӀоагӀа моцал эттар цу Исхьакха дезал бахача мехка. ТӀаккха Исхьакх ГӀарар-шахьара пӀелаштамхой паччахь волча Або-Малика тӀавахар.
<p><a href="genesis26.html" target="_blank"><b>Доладалар (Бытие) 26:2</b></a>  Везча Аьлано аьлар Исхьакхага: «Мисар-мехка ма гӀо, Аз хьайга Ӏе аьннача лаьтта Ӏе.
<p><a href="genesis26.html" target="_blank"><b>Доладалар (Бытие) 26:3</b></a>  Укх лаьтта Ӏе цхьан юккъа ваха, тӀаккха Со хьоца хургва, Аз хьо даькъалвергва. Хьона а, хьа тӀехьенна а дӀалургда Аз деррига ер лаьтташ. Хьа даьна ИбрахӀама Аз яь чӀоагӀо кхоачаш хургья.
<p><a href="genesis26.html" target="_blank"><b>Доладалар (Бытие) 26:4</b></a>  Хьа тӀехье ебаергья Аз, сиглара седкъий санна. Хьона а, хьа тӀехьенна а дӀалургда Аз деррига ер лаьтташ. Хьа тӀехьенга гӀолла даькъала хургда дунен чура деррига халкъаш а.
<p><a href="genesis26.html" target="_blank"><b>Доладалар (Бытие) 26:5</b></a>  Аз из дергда, хьа даь ИбрахӀама духьа, хӀана аьлча, из вар Аз яхачунга ладувгӀаш а, Са хьехамаш, васкеташ, амараш, Аз овттаяь бокъонаш кхоачашъеш а».
<p><a href="genesis26.html" target="_blank"><b>Доладалар (Бытие) 26:6</b></a>  Исхьакх ГӀарар-шахьар йолча моттиге ваха хайра.
<p><a href="genesis26.html" target="_blank"><b>Доладалар (Бытие) 26:7</b></a>  Цун сесаг РабиӀат хоза яр. Цигара маӀанах цох лаьца хетта болабелча, цо аьлар: «Из са йиша я». РабиӀат шоашта йитар духьа, цар ше вер кхерар Исхьакх.
<p><a href="genesis26.html" target="_blank"><b>Доладалар (Бытие) 26:8</b></a>  Дукха ха яьлар Исхьакх цига вахаш. Цкъа корах чухьежача Або-Малика дайра, Исхьакх ший сесаг РабиӀат хьесташ воаллаш.
<p><a href="genesis26.html" target="_blank"><b>Доладалар (Бытие) 26:9</b></a>  Исхьакх хьа а вийха, Або-Малика аьлар: «Из хьа сесаг я? Тхога из хьай йиша я хӀана аьннад Ӏа?» Исхьакха жоп делар: «Со кхерар, из дӀаяккхар духьа се вер».
<p><a href="genesis26.html" target="_blank"><b>Доладалар (Бытие) 26:10</b></a>  «Из фуд Ӏа тхона даьр? – хаьттар Або-Малика. – Нагахь санна, тхох цаӀ хьа сесагах кхийтта валаре, тхо бехке ма хулийтаргдарий Ӏа».
<p><a href="genesis26.html" target="_blank"><b>Доладалар (Бытие) 26:11</b></a>  Або-Малика ший халкъага амар дир: «Укх сагах а, укхан сесагах а кулг техар шеко йоаццаш вувргва», – аьнна.
<p><a href="genesis26.html" target="_blank"><b>Доладалар (Бытие) 26:12</b></a>  Исхьакха цу лаьтта дӀадийначул бӀаьзза дукхагӀа ялат чуийцар цу шера, хӀана аьлча, Везча Аьлано даькъалваьвар из.
<p><a href="genesis26.html" target="_blank"><b>Доладалар (Бытие) 26:13</b></a>  Цун дуккха а хьал-таро вӀашагӀкхийтар. Боахам тӀехь-тӀехьа алсамбувлаш, из чӀоагӀа вахаш саг хилар.
<p><a href="genesis26.html" target="_blank"><b>Доладалар (Бытие) 26:14</b></a>  Цун дуккха жа а доахан а, лаьш а бар, цудухьа пӀелаштамхой хьогар цох.
<p><a href="genesis26.html" target="_blank"><b>Доладалар (Бытие) 26:15</b></a>  Хьалха ИбрахӀама лаьша яьха хинна еррига гӀувнаш лаьтта тӀаекхаш дӀайи цар.
<p><a href="genesis26.html" target="_blank"><b>Доладалар (Бытие) 26:16</b></a>  Або-Малика аьлар Исхьакхага: «Тхо долчар дӀагӀо: хьо тхол низболашагӀа ва».
<p><a href="genesis26.html" target="_blank"><b>Доладалар (Бытие) 26:17</b></a>  Цигара дӀа а ваха, ГӀарар-шахьар йолча ший чаьтараш Ӏо а овттадаь, ваха хайра Исхьакх.
<p><a href="genesis26.html" target="_blank"><b>Доладалар (Бытие) 26:18</b></a>  Дуккха шераш хьалха ИбрахӀама дукха гӀувнаш яьхаяр, амма, из венначул тӀехьагӀа пӀелаштамхоша дӀайикъар уж, лаьтта чу а тесса. Исхьакха уж хьа а яьста, ший дас хьалхагӀа тийхка цӀераш техкар царех.
<p><a href="genesis26.html" target="_blank"><b>Доладалар (Бытие) 26:19</b></a>  Исхьакха лаьша, шоаш сайцача атагӀа гӀув яьккхар, цу чура арадувлаш зӀамига тоатол дар.
<p><a href="genesis26.html" target="_blank"><b>Доладалар (Бытие) 26:20</b></a>  Амма ГӀарар-арешка доахан доажадеча Ӏуша Исхьакха доахан доажадеча Ӏушца къайсар: «Ер хий тха да», – аьнна. Цудухьа Исхьакха «Ӏейсекх» аьнна цӀи тиллар цу гӀувнах, хӀана аьлча, цар къийсадар цу метте. 
<p><a href="genesis26.html" target="_blank"><b>Доладалар (Бытие) 26:21</b></a>  Цул тӀехьагӀа Исхьакха лаьша кхы а цхьа гӀув яьккхар, бакъда, цу Ӏуша цунна тӀагӀолла а къовсам баьккхар. ТӀаккха Исхьакха цу гӀувх «Ситна» аьнна цӀи тиллар.
<p><a href="genesis26.html" target="_blank"><b>Доладалар (Бытие) 26:22</b></a>  Цигара дӀа а ваха, кхы а цхьа гӀув яьккхар Исхьакха. Из къувсаш цхьаккха а вацар, цудухьа «Рехьовот»  аьнна цӀи тиллар цох Исхьакха. Цо оалар: «ХӀанз Везча Аьлано вай моттига паргӀато енний, цудухьа вай цу лаьттан тӀехь дебаргда».
<p><a href="genesis26.html" target="_blank"><b>Доладалар (Бытие) 26:23</b></a>  ТӀаккха цигара а Беар-ШабаӀе дӀавахар Исхьакх.
<p><a href="genesis26.html" target="_blank"><b>Доладалар (Бытие) 26:24</b></a>  Цу бус духьал эттача Везча Аьлано цунга аьлар: «Со хьа даь ИбрахӀама Даьла ва. Цхьаккха хӀамах ма кхера, хӀана аьлча, Со хьоца ва. Аз хьо даькъалвергва, хьо а, хьа тӀехье а ебаргья. Сай лай хиннача ИбрахӀама духьа дергда Аз из».
<p><a href="genesis26.html" target="_blank"><b>Доладалар (Бытие) 26:25</b></a>  Цига сагӀа даккха моттиг а кийчъяь, Везча Аьланга кхайкар Исхьакх. Ший чаьтараш овттадир цо цига, хӀаьта цун лаьша гӀув яьккхар.
<p><a href="genesis26.html" target="_blank"><b>Доладалар (Бытие) 26:26</b></a>  ТӀаккха Исхьакх волча ГӀарар-шахьар йолчар Або-Малик вера, шийца ший хьехамча Ахьузат а тӀема хьаким Пихол а волаш.
<p><a href="genesis26.html" target="_blank"><b>Доладалар (Бытие) 26:27</b></a>  «Шу сенна даьхкад? – хаьттар Исхьакха. – Хьалха-м моастагӀал ма дарий шун соца, со шоай мехкара ара ма ваьккхарий оаш?»
<p><a href="genesis26.html" target="_blank"><b>Доладалар (Бытие) 26:28</b></a>  «ХӀанз тхона белггала гу, Веза Аьла хьоца хилар, – аьлар цар. – Тхона хьоца барт бе ловра. Ӏа тхона дув баъа беза,
<p><a href="genesis26.html" target="_blank"><b>Доладалар (Бытие) 26:29</b></a>  тхона во болх бергбац аьнна, хӀана аьлча, оаха хьона а динзар дика мара цхьаккха во хӀама. Оаха хьо маьрша дӀахийцар. ХӀанз Везча Аьлано даькъалваьв хьо».
<p><a href="genesis26.html" target="_blank"><b>Доладалар (Бытие) 26:30</b></a>  Исхьакха той а оттадаь, массане йиъа а йиъар, мала а мелар.
<p><a href="genesis26.html" target="_blank"><b>Доладалар (Бытие) 26:31</b></a>  ШоллагӀча дийнахьа Ӏурре хьал а гӀайтта, цар вӀаший дув биъар, цул тӀехьагӀа Исхьакха хьаьший новкъа баьхар. Уж из волчар маьрша дӀабахар.
<p><a href="genesis26.html" target="_blank"><b>Доладалар (Бытие) 26:32</b></a>  Цу дийнахьа хьабаьхкача лаьша Исхьакхага аьлар, шоаш яьккхача гӀув чу хий дайра шоашта, аьнна.
<p><a href="genesis26.html" target="_blank"><b>Доладалар (Бытие) 26:33</b></a>  Исхьакха цу гӀувнах «ШаваӀ» аьнна цӀи тиллар, цудухьа шахьарах хӀанз а оал Беар-ШаваӀ.
<p><a href="genesis26.html" target="_blank"><b>Доладалар (Бытие) 26:34</b></a>  Ший шовзткъа шу кхаьчача, Ӏесава хьетахой ши сесаг йоалайир: Беара йоӀ ЯхӀудит а, Эйлона йоӀ Басамат а.
<p><a href="genesis26.html" target="_blank"><b>Доладалар (Бытие) 26:35</b></a>  Цу шинне а Исхьакха а РабиӀата а дегашка халахетар лоаттадора.
<p><a href="genesis27.html" target="_blank"><b>Доладалар (Бытие) 27:1</b></a>  Исхьакх къавелар, цун бӀарга-са дикка телхар. Цкъа ший воккхагӀвола воӀ Ӏесав хьа а вийха, цо аьлар: «ВоӀ!» «Укхаза ва со» – жоп делар Ӏесава. 
<p><a href="genesis27.html" target="_blank"><b>Доладалар (Бытие) 27:2</b></a>  Исхьакха аьлар: «Со къаьна ва, кастта вала мег.
<p><a href="genesis27.html" target="_blank"><b>Доладалар (Бытие) 27:3</b></a>  Хьай Ӏад а, тӀаьскаш а хьа а ийце, ара а ваьле, сона аькхан дулх да.
<p><a href="genesis27.html" target="_blank"><b>Доладалар (Бытие) 27:4</b></a>  Сона дукхаеза яъа хӀама кечйий, сога яийта, тӀаккха аз даькъалвергва хьо, се валалехьа».
<p><a href="genesis27.html" target="_blank"><b>Доладалар (Бытие) 27:5</b></a>  РабиӀата хезар Исхьакха ший воӀага даь къамаьл. Ӏесав чарахье вахар.
<p><a href="genesis27.html" target="_blank"><b>Доладалар (Бытие) 27:6</b></a>  РабиӀата аьлар ший воӀага Йоакъапага: «Сона хезар хьа дас хьа вешийга Ӏесавага къамаьл деш.
<p><a href="genesis27.html" target="_blank"><b>Доладалар (Бытие) 27:7</b></a>  Цо аьлар цунга: „Аькхан дулх а дай, сона дукхаеза яъа хӀама кечъе, из йиъачул тӀехьагӀа Везча Аьлана хьалха аз даькъалвергва хьо, се валалехьа“, – аьнна.
<p><a href="genesis27.html" target="_blank"><b>Доладалар (Бытие) 27:8</b></a>  ХӀанз са воӀ, дикка ла а дийгӀе, аз яхар де:
<p><a href="genesis27.html" target="_blank"><b>Доладалар (Бытие) 27:9</b></a>  вай гаьзарий лелаеча моттиге дӀа а гӀой, дикагӀйола ши бӀийг я сона. Аз хьа даьна хозахета яъа хӀама кийчъергья.
<p><a href="genesis27.html" target="_blank"><b>Доладалар (Бытие) 27:10</b></a>  Ӏа из хьай даьна хьоргья, цо из юаргья, тӀаккха цо хьо даькъалвергва, ше валалехьа».
<p><a href="genesis27.html" target="_blank"><b>Доладалар (Бытие) 27:11</b></a>  Амма Йоакъапа аьлар РабиӀатага: «Са воша Ӏесав дегӀа тӀа чо болаш ва, хӀаьта со вац.
<p><a href="genesis27.html" target="_blank"><b>Доладалар (Бытие) 27:12</b></a>  Нагахь санна са дас сох кулг тохе, цунна ховргда со Ӏесав воацилга, тӀаккха даькъалвара меттел, аз сайна наӀалт кхайкадойтаргда, из Ӏехаве со гӀортарах».
<p><a href="genesis27.html" target="_blank"><b>Доладалар (Бытие) 27:13</b></a>  РабиӀата цунга аьлар: «ВоӀ, нагахьа иштта хуле, аз наӀалт сайна тӀаэцаргда. Аз хьайга яхар де, волле, хьая сона бӀийгаш».
<p><a href="genesis27.html" target="_blank"><b>Доладалар (Бытие) 27:14</b></a>  Йоакъапа ваха ши бӀийг ера, хӀаьта РабиӀата Исхьакха еззача бесса яъа хӀама кечйир.
<p><a href="genesis27.html" target="_blank"><b>Доладалар (Бытие) 27:15</b></a>  Ший воккхагӀа волча воӀа Ӏесава леладеш дола, цӀагӀара толашагӀа дола дувхар хьа а ийца, зӀамагӀа волча Йоакъапа тӀадийхар нанас.
<p><a href="genesis27.html" target="_blank"><b>Доладалар (Бытие) 27:16</b></a>  ТӀаккха бӀийгий цӀокаш Йоакъапа кулгех а, чо баланза йолча фоартах а дӀахьоарчайир цо.
<p><a href="genesis27.html" target="_blank"><b>Доладалар (Бытие) 27:17</b></a>  Цул тӀехьагӀа ше кийчъяь Исхьакха дукхаеза яъа хӀама, маькх а Йоакъапага дӀаелар цо.
<p><a href="genesis27.html" target="_blank"><b>Доладалар (Бытие) 27:18</b></a>  Да волча а ваха, Йоакъапа аьлар: «Дада!» Дас хаьттар: «Хьо малав?»
<p><a href="genesis27.html" target="_blank"><b>Доладалар (Бытие) 27:19</b></a>  «Ӏесав ва со, хьа воккхагӀвар, – жоп делар Йоакъапа. – Ӏа аьннача бесса, деррига а кхоачашдир аз. Хьалъура а хай, хьайна аз дена аькхан дулх даъа, цул тӀехьагӀа со даькъалве».
<p><a href="genesis27.html" target="_blank"><b>Доладалар (Бытие) 27:20</b></a>  Амма, Исхьакха хаьттар воӀага: «Аькха ма сиха корадир хьона?» Йоакъапа жоп делар: «Везча Аьлано, хьа Дала, аьттув баьккхар са».
<p><a href="genesis27.html" target="_blank"><b>Доладалар (Бытие) 27:21</b></a>  ТӀаккха Исхьакха аьлар Йоакъапага: «Хьавола сона юхе, аз кулг хьокхаргда хьох, сай воӀ Ӏесав хьо вий хьажа».
<p><a href="genesis27.html" target="_blank"><b>Доладалар (Бытие) 27:22</b></a>  Йоакъап цунна тӀавахар, вокхо цох кулгаш а хьекха аьлар: «Йоакъапа яр мо оаз я хьа, амма кулгаш тӀа Ӏесава санна мосаш я».
<p><a href="genesis27.html" target="_blank"><b>Доладалар (Бытие) 27:23</b></a>  (Исхьакха Йоакъап вовзанзар, хӀана аьлча, цун кулгаш Ӏесава санна тӀехь мосаш йолаш дар. Цудухьа ваьв цо Йоакъап даькъал.)
<p><a href="genesis27.html" target="_blank"><b>Доладалар (Бытие) 27:24</b></a>  Исхьакха юха а хаьттар: «Са воӀ Ӏесав вий хьо?» «Ва», – аьнна жоп делар Йоакъапа.
<p><a href="genesis27.html" target="_blank"><b>Доладалар (Бытие) 27:25</b></a>  ТӀаккха Исхьакха аьлар: «Сона аькхан дулх хьада, из диъачул тӀехьагӀа аз даькъалвергва хьо». Йоакъапа цунна даъа хӀама а, чхьагӀар а делар. Исхьакха хӀама а йиъар, чхьагӀар а мелар.
<p><a href="genesis27.html" target="_blank"><b>Доладалар (Бытие) 27:26</b></a>  Исхьакха аьлар Йоакъапага: «ВоӀ, хьатӀа а вай барт баккха сона».
<p><a href="genesis27.html" target="_blank"><b>Доладалар (Бытие) 27:27</b></a>  Йоакъапа тӀа а вена барт баьккхар даьна. Ӏесава барзкъий хьадж а кхийтта, Исхьакха даькъалвир из: «Везча Аьлано даькъалъяьча арений хьадж санна я са воӀах йоагӀа хьадж.
<p><a href="genesis27.html" target="_blank"><b>Доладалар (Бытие) 27:28</b></a>  Дала кхоачам болаш дайталда хьона сиглара догӀаш, лаьттара беркат лолда, Цо ялат а комсаш а алсаме хулийтийла хьа.
<p><a href="genesis27.html" target="_blank"><b>Доладалар (Бытие) 27:29</b></a>  Хьона гӀулакх деш къамаш хилда, хьона мутӀахьа халкъаш а хилда! Хьо хьай вежарашта доалдеш хургва, уж хьона мутӀахьа хургба. Хьона наӀалт кхайкадер, наӀалт хинна хургва, хьо даькъалавеш вар, даькъала хургва».
<p><a href="genesis27.html" target="_blank"><b>Доладалар (Бытие) 27:30</b></a>  Исхьакха даькъалваь, Йоакъап дӀаводдашехьа, чарахье вахачара цӀавера Ӏесав.
<p><a href="genesis27.html" target="_blank"><b>Доладалар (Бытие) 27:31</b></a>  Ший даьна дукхаезаш йола яъа хӀама а кийчъяь, хьавенача Ӏесава аьлар: «Дада, ер со ва, хьалъура а хай, аз дийннача аькхан дулх даъа, цул тӀехьагӀа со даькъалвергва Ӏа».
<p><a href="genesis27.html" target="_blank"><b>Доладалар (Бытие) 27:32</b></a>  Исхьакха хаьттар: «Хьо малав?» «Со хьа воккхагӀвола воӀ Ӏесав ва», – аьнна жоп делар Ӏесава.
<p><a href="genesis27.html" target="_blank"><b>Доладалар (Бытие) 27:33</b></a>  Цец-амагӀа ваьннача Исхьакха хаьттар: «ТӀаккха мала вар, хьо валехьа, яъа хӀама а кечъяь, из яхьаш венар? Аз хӀама а йиъа, даькъалвир из, хӀанз из даькъалваьр ва».
<p><a href="genesis27.html" target="_blank"><b>Доладалар (Бытие) 27:34</b></a>  Даь дешаш хезача, гӀаддайнача Ӏесава цӀогӀа техар: «ТӀаккха со а ве даькъала, дада!»
<p><a href="genesis27.html" target="_blank"><b>Доладалар (Бытие) 27:35</b></a>  «Хьа вошас леваьв со, ва а вена, хьона доагӀа даькъалвар дӀаийца!» – аьлар Исхьакха.
<p><a href="genesis27.html" target="_blank"><b>Доладалар (Бытие) 27:36</b></a>  «Цудухьа я-кх цун цӀи Йоакъап, – ийккхар Ӏесавага. – Цо шозза Ӏехаваьв со: цкъа согара, дунен чу со шийла хьалхагӀа ваьнна хилара бокъо дӀаийцар, хӀаьта хӀанз даькъалваь хилара бокъо а дӀаяьккхар». Юха даьга хаьттар Ӏесава: «Сона цхьаккха тайпа даькъалвар дитадеций Ӏа?»
<p><a href="genesis27.html" target="_blank"><b>Доладалар (Бытие) 27:37</b></a>  Жоп делар Исхьакха: «Хьона доалдар а деннад аз Йоакъапа. Аз аьннад цунга, хьа вежарий берригаш а хьа доалахьа хургба, аьнна. Аз цунна деннад ялат а, комсех доаккха чхьагӀар а. Са воӀ, фу дергда аз хьона?»
<p><a href="genesis27.html" target="_blank"><b>Доладалар (Бытие) 27:38</b></a>  Амма, велха а велхаш, ший даьга дехар дора Ӏесава: «Дада, цаӀ мара ваций Ӏа даькъал? Со а ве даькъал, дада!»
<p><a href="genesis27.html" target="_blank"><b>Доладалар (Бытие) 27:39</b></a>  ТӀаккха аьлар цунга Исхьакха: «Беркате доацача лаьтта вахаргва хьо, сиглара догӀаш а тоъал доацача лаьтта вахаргва хьо,
<p><a href="genesis27.html" target="_blank"><b>Доладалар (Бытие) 27:40</b></a>  Хьай вахар довтаца къувса дезаргда хьа. Хьай вешийна гӀулакх деш хургва хьо. Цхьабакъда, хьай ханна цунна духьала а этта, цун доалахьара варгва хьо».
<p><a href="genesis27.html" target="_blank"><b>Доладалар (Бытие) 27:41</b></a>  Ӏесава гоамвелар Йоакъап, ший когаметта из дас даькъалвар бахьан долаш. Цо соцам бир: «Тха да кастта лергва, тхо делхаш а, халча этта а хургда, тӀаккха аз сай воша Йоакъап вувргва».
<p><a href="genesis27.html" target="_blank"><b>Доладалар (Бытие) 27:42</b></a>  Йоакъап ве Ӏесава дагадохар шийна хайча, Йоакъап кхайка хьа а вийха, РабиӀата цунга аьлар: «Хьа воша Ӏесав хьо ве дагахьа ва.
<p><a href="genesis27.html" target="_blank"><b>Доладалар (Бытие) 27:43</b></a>  Са воӀ, Ӏа аз яхар де деза: са воша Лаван ва Харран-шахьаре вахаш, из волча сиха дӀагӀо.
<p><a href="genesis27.html" target="_blank"><b>Доладалар (Бытие) 27:44</b></a>  Цига Ӏе цкъарчоа, хьай воша эгӀазвахарах воаставаллалца.
<p><a href="genesis27.html" target="_blank"><b>Доладалар (Бытие) 27:45</b></a>  Ӏа цунна даьр диц а денна из хьа воша меттавеча, аз хьона тӀехьа лай вайтаргва. Со хӀана яла еза цхьан дийнахьа шух шиннех а?»
<p><a href="genesis27.html" target="_blank"><b>Доладалар (Бытие) 27:46</b></a>  РабиӀата аьлар Исхьакхага: «Дуне гац сона уж хьетахой кхалнах бахьан долаш. Нагахьа санна Йоакъапа а укх мехкара хьетахой кхалсаг йоалайой, са-м яла мара езац!»
<p><a href="genesis28.html" target="_blank"><b>Доладалар (Бытие) 28:1</b></a>  Йоакъап кхайка хьа а вийха, из даькъал а вийца, цунна тӀадиллар Исхьакха: «КенаӀанхой кхалсаг хьайна ма йоалаелахь.
<p><a href="genesis28.html" target="_blank"><b>Доладалар (Бытие) 28:2</b></a>  Укхазара дӀа а гӀой, Падан-Арам оалача моттиге гӀо, хьай наьна-да Бетаал ваьхача цӀагӀа. Цига Ӏеш хьа наьна-воша Лаван ва. Цун цхьа йоӀ йоалае.
<p><a href="genesis28.html" target="_blank"><b>Доладалар (Бытие) 28:3</b></a>  Аз Низболча Даьлагара дех, Цо хьо даькъал а ваь, хьа дуккха бераш хилийта яхаш. Аз дех, хьо дуккхача халкий да хилийта яхаш.
<p><a href="genesis28.html" target="_blank"><b>Доладалар (Бытие) 28:4</b></a>  Дала хьо а, хьа бераш а даькъалдолда, Ше ИбрахӀам даькъалваьчча бесса. Дала ИбрахӀама денна, хьо хӀанз тӀавена саг а хинна Ӏеш вола лаьтта хьа доалахь хилда».
<p><a href="genesis28.html" target="_blank"><b>Доладалар (Бытие) 28:5</b></a>  Иштта Исхьакха Падан-Араме дӀахьожавир Йоакъап. Из РабиӀата воша, Лаван волча вахар. Лавана а РабиӀата а да арамхо Бетаал вар, тӀаккха РабиӀат Йоакъапа а, Ӏесава а нана яр.
<p><a href="genesis28.html" target="_blank"><b>Доладалар (Бытие) 28:6</b></a>  Ӏесава хайра, ший дас Исхьакха даькъал а ваь Йоакъап Падан-Араме шийна сесаг лаха хьожаваьлга а, дас Йоакъапага кенаӀанхо ма йоалае аьнналга а.
<p><a href="genesis28.html" target="_blank"><b>Доладалар (Бытие) 28:7</b></a>  Дас-нанас яхар а даь, Йоакъап Падан-Араме дӀавахалга а хайра Ӏесава.
<p><a href="genesis28.html" target="_blank"><b>Доладалар (Бытие) 28:8</b></a>  ТӀаккха кхийтар Ӏесав, ший даьна кенаӀанхой кхалнах ца безилга.
<p><a href="genesis28.html" target="_blank"><b>Доладалар (Бытие) 28:9</b></a>  Ӏесава ши сесаг яр, амма ИбрахӀама воӀ ИсмаӀал волча а ваха, цун йоӀ, Набуята йиша, Махьалат йоалайир цо шийна.
<p><a href="genesis28.html" target="_blank"><b>Доладалар (Бытие) 28:10</b></a>  Йоакъап, Беар-ШабаӀера ара а ваьнна, ХӀарон-шахьаре вахар.
<p><a href="genesis28.html" target="_blank"><b>Доладалар (Бытие) 28:11</b></a>  Новкъа водаш, сайре тӀа а ена, цхьан моттиге бийса яккха сецар из. Цхьа кхертӀо а нийсбенна, цу тӀа корта а билла дӀавижар из.
<p><a href="genesis28.html" target="_blank"><b>Доладалар (Бытие) 28:12</b></a>  ГӀанахьа лаьттара сигала хьалкхаччалца бола лоами а, цу тӀа гӀолла хьал-Ӏо ухаш лела малейкаш а дайра цунна.
<p><a href="genesis28.html" target="_blank"><b>Доладалар (Бытие) 28:13</b></a>  Сигала, цу лоаме тӀа лакхе лаьттача Везча Аьлано цунга аьлар: «Со Веза Аьла ва, хьа даь-даь ИбрахӀама а, хьа даь Исхьакха а Даьла. ХӀанз хьо тӀаулла лаьтта хьона а, хьа тӀехьенна а лургда Аз.
<p><a href="genesis28.html" target="_blank"><b>Доладалар (Бытие) 28:14</b></a>  Лаьттара гӀум миссел дукха тӀехье хургья хьа, уж дӀа-юха баржаргба малхбоалехьа а, малхбузехьа а, къулбаседехьа а, къулбехьа а. Дунен чура деррига халкъаш хьога гӀолла а, хьа тӀехьенга гӀолла а даькъала хургда.
<p><a href="genesis28.html" target="_blank"><b>Доладалар (Бытие) 28:15</b></a>  Со хьоца ва, Аз Ӏалашвергва хьо, миччахь вахача а. Укх лаьтта хьо юха хьавоалаваь, Айса яхар кхоачашдалцца, Аз хьо дӀатоссаргвац».
<p><a href="genesis28.html" target="_blank"><b>Доладалар (Бытие) 28:16</b></a>  Сома а ваьнна, Йоакъапа аьлар: «Укх моттиге Веза Аьла белгалла волаш ва, амма сона хацар из».
<p><a href="genesis28.html" target="_blank"><b>Доладалар (Бытие) 28:17</b></a>  Йоакъап кхеравелар. «Ма унзара моттиг я ер! – аьлар цо. – Ер-м Даьла цӀа ма дий, сигален коа-наӀараш ма йий».
<p><a href="genesis28.html" target="_blank"><b>Доладалар (Бытие) 28:18</b></a>  Ӏурре хьал а гӀетта, ше корта тӀабилла кхертӀо урагӀа а берзабаь дӀаоттабир цо. Цу тӀа даьтта а детта, из кхертӀо Далла лаьрхӀа битар Йоакъапа.
<p><a href="genesis28.html" target="_blank"><b>Доладалар (Бытие) 28:19</b></a>  Цу моттигах Луз оалар, амма Йоакъапа цунах «Бет-Эл» аьнна цӀи тиллар.
<p><a href="genesis28.html" target="_blank"><b>Доладалар (Бытие) 28:20</b></a>  Цо дув биар: «Нагахьа Даьла соца хуле, со дӀа-юха водача новкъа Ӏалашвеш, нагахьа Цо сона даъар а, дувхар а лойя,
<p><a href="genesis28.html" target="_blank"><b>Доладалар (Бытие) 28:21</b></a>  нагахьа со могаш-маьрша сай даь цӀагӀа юха а верзе, Веза Аьла са Даьла хургва,
<p><a href="genesis28.html" target="_blank"><b>Доладалар (Бытие) 28:22</b></a>  хӀаьта ер укхаза аз оттабаь кхертӀо, ер моттиг укхаза Даьла волаш, сийлахь йолга белгалдеш хургба; хӀаьта, Везан Даьла, Ӏа сайна мел денначох иттлагӀдола дакъа Хьона юха а лургда аз».
<p><a href="genesis29.html" target="_blank"><b>Доладалар (Бытие) 29:1</b></a>  Цул тӀехьагӀа Йоакъапа кхы дӀахо а бир ший никъ, малхбоалехьарча къамий мехка.
<p><a href="genesis29.html" target="_blank"><b>Доладалар (Бытие) 29:2</b></a>  Цунна шаьра аре яйра. Цу ара гӀув яр. ГӀувна гонахьа кхоъ жа Ӏул дар. Цу гӀув чура дар царна моладеш хинна хий. ГӀувна тӀабилла уллаш боккха кхера бар.
<p><a href="genesis29.html" target="_blank"><b>Доладалар (Бытие) 29:3</b></a>  Деррига жа хьагулделча, Ӏуша кхера тӀера дӀа а тетте, жена хий моладора. Юха кхера ше хиннача Ӏобуллар.
<p><a href="genesis29.html" target="_blank"><b>Доладалар (Бытие) 29:4</b></a>  Йоакъапа хаьттар цу Ӏушка: «Вежарий, шу мичара да?» «Харранера да», – аьлар цар.
<p><a href="genesis29.html" target="_blank"><b>Доладалар (Бытие) 29:5</b></a>  «Нахьира воӀ Лаван вовзий шоана?» – аьнна хаьттар Йоакъапа. «Вовз», – жоп делар Ӏуша.
<p><a href="genesis29.html" target="_blank"><b>Доладалар (Бытие) 29:6</b></a>  «Фу деш ва из?» – хаьттар Йоакъапа. «Дика хьал да цунга, – жоп делар Ӏуша. – Хьалла йоагӀа цун йоӀ Рахьал, жа доаладеш».
<p><a href="genesis29.html" target="_blank"><b>Доладалар (Бытие) 29:7</b></a>  Йоакъапа аьлар: «ХӀанз ди дӀаьха да, жа гулде хьалха да, хий моладий, дӀадиге, доажаде уж».
<p><a href="genesis29.html" target="_blank"><b>Доладалар (Бытие) 29:8</b></a>  Амма Ӏуша аьлар: «Деррига жа гулдаллалца сабарде деза тха, тӀаккха гӀувна тӀера кхера дӀа а баьккха, хий моладергда оаха».
<p><a href="genesis29.html" target="_blank"><b>Доладалар (Бытие) 29:9</b></a>  Йоакъапа къамаьл деча юкъа, ше доажадеш дола ший даь жа а доаладеш, Ӏу йола Рахьал ера уж болча.
<p><a href="genesis29.html" target="_blank"><b>Доладалар (Бытие) 29:10</b></a>  Ший наьна-веший Лавана йоӀ Рахьал а, Лавана жа а дайна, тӀаваха гӀувна тӀера кхера дӀа а тетта, жена хий моладир Йоакъапа.
<p><a href="genesis29.html" target="_blank"><b>Доладалар (Бытие) 29:11</b></a>  Юха Рахьала барт а баьккха, чӀоагӀа вийлхар из.
<p><a href="genesis29.html" target="_blank"><b>Доладалар (Бытие) 29:12</b></a>  Цо дийцар Рахьала, ше цун гаргара саг хилар а, ше РабиӀата воӀ хилар а. Рахьала едда цӀаяха, даьга дийцар цох лаьца.
<p><a href="genesis29.html" target="_blank"><b>Доладалар (Бытие) 29:13</b></a>  Ший йиший воӀах кхаъ беча, Йоакъапа сихха духьал а ваха, из мархӀавелла, барт баьккха, ший цӀагӀа чувигар Лаван. Йоакъапа дийцар Лавана хиннар деррига а.
<p><a href="genesis29.html" target="_blank"><b>Доладалар (Бытие) 29:14</b></a>  «Боккъонца, хьо са цӀийх а, сих а ва!» – аьлар Лавана Йоакъапага. Лаван волча бӀарчча бетта Ӏийра из.
<p><a href="genesis29.html" target="_blank"><b>Доладалар (Бытие) 29:15</b></a>  Цкъа Лавана аьлар Йоакъапага: «Мах боацаш Ӏа сона болх беш нийса дац, хьо са гаргара вале а. Алал, фу лу аз хьона?»
<p><a href="genesis29.html" target="_blank"><b>Доладалар (Бытие) 29:16</b></a>  Лавана ши йоӀ яр: йоккхагӀйола Леа а, зӀамагӀйола Рахьал а.
<p><a href="genesis29.html" target="_blank"><b>Доладалар (Бытие) 29:17</b></a>  Леай бӀаргаш кхы хоза дацар, хӀаьта Рахьал хоза яр, дегӀ-кеп а дар.
<p><a href="genesis29.html" target="_blank"><b>Доладалар (Бытие) 29:18</b></a>  Йоакъапа Рахьал езаелар, цудухьа цо аьлар Лаванага: «Аз ворхӀ шера болх бергба хьона, Ӏа сога хьай йоӀ Рахьал яйте».
<p><a href="genesis29.html" target="_blank"><b>Доладалар (Бытие) 29:19</b></a>  «Кхычунга лучул, хьога из дӀаелча гӀойле хургья. Со волча Ӏе хьо», – аьлар Лавана.
<p><a href="genesis29.html" target="_blank"><b>Доладалар (Бытие) 29:20</b></a>  Йоакъапа ворхӀ шера болх бир Лавана. Амма, из ха массехк ди долаш санна мара, бе хетанзар цунна, хӀана аьлча, Рахьалцара безам чӀоагӀа бар цун.
<p><a href="genesis29.html" target="_blank"><b>Доладалар (Бытие) 29:21</b></a>  ВорхӀ шу ха чакхъяьлча, Йоакъапа аьлар Лаванага: «Са сесаг хьая, болх бара ха тахан чакхъяьнний са».
<p><a href="genesis29.html" target="_blank"><b>Доладалар (Бытие) 29:22</b></a>  Цигара нах кхайка хьа а бийха, той оттадир Лавана.
<p><a href="genesis29.html" target="_blank"><b>Доладалар (Бытие) 29:23</b></a>  Цу бус Йоакъап волча ший йоӀ Леа йигар цо. Йоакъап Леайца дӀавижар.
<p><a href="genesis29.html" target="_blank"><b>Доладалар (Бытие) 29:24</b></a>  Лавана ший лай ЗулпаӀ а елар, Леайна эша гӀулакх дайта.
<p><a href="genesis29.html" target="_blank"><b>Доладалар (Бытие) 29:25</b></a>  Ӏуйрийна Йоакъапа бӀаргадайра шийцара яр Леа йолга. Цо аьлар Лаванага: «Ер фуд Ӏа сона даьр? Аз хьона дукха болх баьбар, Ӏа сайга Рахьал яйтаргйолаш. Со Ӏеха хӀана вир Ӏа?»
<p><a href="genesis29.html" target="_blank"><b>Доладалар (Бытие) 29:26</b></a>  Лавана жоп делар: «Тхо долча мехка зӀамагӀча йиӀий бокъо яц йоаккхагӀчул хьалха маьре яха.
<p><a href="genesis29.html" target="_blank"><b>Доладалар (Бытие) 29:27</b></a>  Амма, ер кӀира укханца даккха, тӀаккха хьоалчагӀ дӀадаьлча оаха Рахьал а дӀалургья хьога. Из доалахьа йоаккхарг, кхы а ворхӀ шера болх бе беза Ӏа».
<p><a href="genesis29.html" target="_blank"><b>Доладалар (Бытие) 29:28</b></a>  Йоакъапа цо аьннар дир: ловзара Ӏадат кхоачашдир, тӀаккха Лавана ший йоӀ Рахьал дӀаелар цунга.
<p><a href="genesis29.html" target="_blank"><b>Доладалар (Бытие) 29:29</b></a>  Ший лай Балхьат а елар Лавана, ший йиӀийна гӀулакх де.
<p><a href="genesis29.html" target="_blank"><b>Доладалар (Бытие) 29:30</b></a>  Йоакъап Рахьалах кхийтар, из Леайл чӀоагӀагӀа езаелар цунна. Кхы а ворхӀ шера Лавана болх бир цо.
<p><a href="genesis29.html" target="_blank"><b>Доладалар (Бытие) 29:31</b></a>  Везча Аьланна гора, Йоакъапа Леа ца езалга, цудухьа Цо Леай бераш хилийтар. Рахьалий бер дацар.
<p><a href="genesis29.html" target="_blank"><b>Доладалар (Бытие) 29:32</b></a>  Леас, берах кхийна, воӀ вир, цунах цо Рабаан аьнна цӀи тиллар, хӀана аьлча, цо йоахар: «Везча Аьланна гу аз хьега бала: хӀанз мукъагӀа со езаяла мег са мара».
<p><a href="genesis29.html" target="_blank"><b>Доладалар (Бытие) 29:33</b></a>  Леа юха а берах хилар, кхы а цхьа воӀ вир цо. Цунах цо ШимӀа аьнна цӀи тиллар. Леас йоахар: «Везча Аьланна хезад, со езац аьнна са мара, цудухьа Цо сона цхьаькха а воӀ велар».
<p><a href="genesis29.html" target="_blank"><b>Доладалар (Бытие) 29:34</b></a>  Кхы а берах хинна, кӀаьнк вир Леас. Цо цунах Леви аьнна цӀи тиллар. Леас йоахар: «ХӀанз са мар сона уллув хургва, аз кхо воӀ ваьв цунна».
<p><a href="genesis29.html" target="_blank"><b>Доладалар (Бытие) 29:35</b></a>  Юха а берах хинна, кхы а цхьа воӀ вир Леас. Цунах цӀи ЯхӀуд тиллар. Цо йоахар: «ХӀанз аз Везча Аьланна хоастам бергба». Цул тӀехьагӀа кхы бер ца хулаш, сецар из.
<p><a href="genesis30.html" target="_blank"><b>Доладалар (Бытие) 30:1</b></a>  Ший йишах Леайх хьогаш ер Рахьал, хӀана аьлча цунна гора Йоакъапа даь ший бер доацилга. Цо аьлар Йоакъапага: «Со лергья, Ӏа са бераш ца хулийте!»
<p><a href="genesis30.html" target="_blank"><b>Доладалар (Бытие) 30:2</b></a>  Йоакъапа аьлар, Рахьала эгӀаз а ваха: «Хьона бераш ца денна Даьла-м вац со?»
<p><a href="genesis30.html" target="_blank"><b>Доладалар (Бытие) 30:3</b></a>  ТӀаккха Рахьала аьлар: «Са лайца Балхьатаца Ӏовижа, цо са кара бер дергдолаш, тӀаккха са цунга гӀолла дезал хургба».
<p><a href="genesis30.html" target="_blank"><b>Доладалар (Бытие) 30:4</b></a>  Рахьала ший лай Балхьат елар Йоакъапа, цунах сесаг яйта. Йоакъап цунца Ӏовижар.
<p><a href="genesis30.html" target="_blank"><b>Доладалар (Бытие) 30:5</b></a>  Балхьат берах хилар, тӀаккха цо воӀ вир Йоакъапа.
<p><a href="genesis30.html" target="_blank"><b>Доладалар (Бытие) 30:6</b></a>  «Са дуӀаш а хеза, Дала бакъяьй со, – аьлар Рахьала. – Цо сона воӀ велар». Цу кӀаьнках Дан аьнна цӀи тиллар.
<p><a href="genesis30.html" target="_blank"><b>Доладалар (Бытие) 30:7</b></a>  Юха а берах хинна, Рахьала лаьво цхаькха а кӀаьнк вир Йоакъапа.
<p><a href="genesis30.html" target="_blank"><b>Доладалар (Бытие) 30:8</b></a>  «Сай йишийца чӀоагӀа къовса а енна, толам баьккхар аз», – аьлар Рахьала. Цу кӀаьнках Напталаьнна цӀи тиллар цо.
<p><a href="genesis30.html" target="_blank"><b>Доладалар (Бытие) 30:9</b></a>  Ший кхы бер ца хулилга хайча, Леас Йоакъапа ший лай ЗулпаӀ елар, цунах сесаг яйта.
<p><a href="genesis30.html" target="_blank"><b>Доладалар (Бытие) 30:10</b></a>  Леай лайс ЗулпаӀа Йоакъапа кӀаьнк вир.
<p><a href="genesis30.html" target="_blank"><b>Доладалар (Бытие) 30:11</b></a>  «Са аьттув хилар», – аьлар Леас. Цо кӀаьнках Гадо аьнна цӀи тиллар.
<p><a href="genesis30.html" target="_blank"><b>Доладалар (Бытие) 30:12</b></a>  Леай лайс ЗулпаӀа Йоакъапа кхы а цхьа кӀаьнк вир.
<p><a href="genesis30.html" target="_blank"><b>Доладалар (Бытие) 30:13</b></a>  Леас аьлар: «Со ираз долаш я! ХӀанз кхалнаха со ираз долаш я аргда!» Цу кӀаьнках Ашар аьнна цӀи тиллар цо.
<p><a href="genesis30.html" target="_blank"><b>Доладалар (Бытие) 30:14</b></a>  КӀа хьокхача хана, ара гӀолла воагӀача Рабаана мандрагораш оала баьцадаараш корадир. Цо уж ший нанна Леайна дера. Рахьала аьлар Леайга: «Боккъала, хьай воӀо дена баьцадаараш да сона кӀезига».
<p><a href="genesis30.html" target="_blank"><b>Доладалар (Бытие) 30:15</b></a>  «Ӏа мар а ваьккхав согара, хӀанз са воӀо дена баьцадаараш а деза хьона?» Амма Рахьала жоп делар: «Нагахь санна хьай воӀо дена баьцадаараш Ӏа сона лой, тховсар Йоакъапаца Ӏойижа мегаргья хьона», – аьнна.
<p><a href="genesis30.html" target="_blank"><b>Доладалар (Бытие) 30:16</b></a>  Сарахьа Йоакъап арара цӀавоагӀаш, Леа цунна духьал яхар. «Тховсар хьо соца Ӏовижа веза, – аьлар цо. – Аз сай виӀий баьцадаараш деннад хьох». Цу бус Йоакъап Леайца Ӏовижар.
<p><a href="genesis30.html" target="_blank"><b>Доладалар (Бытие) 30:17</b></a>  ТӀаккха Леай дуӀаш хеза, Дала юха а дезалхочох хилийтар из. Цо Йоакъапа пхелагӀа кӀаьнк вир.
<p><a href="genesis30.html" target="_blank"><b>Доладалар (Бытие) 30:18</b></a>  Леас аьлар: «Аз сай мара сай лай ялар бахьан долаш, Дала совгӀат даьд сона». Цо кӀаьнках цӀи Иссархан аьнна тиллар.
<p><a href="genesis30.html" target="_blank"><b>Доладалар (Бытие) 30:19</b></a>  Юха а дезалхочох а хинна, Йоакъапа ялхлагӀа кӀаьнк вир Леас.
<p><a href="genesis30.html" target="_blank"><b>Доладалар (Бытие) 30:20</b></a>  «Дала деза совгӀат деннад сона – йоахар Леас. – ХӀанз Йоакъапа со белггала лоархӀаргья. ХӀана аьлча, аз ялх воӀ ваьв цунна». Цу кӀаьнках цудухьа Забул аьнна цӀи тиллар цо.
<p><a href="genesis30.html" target="_blank"><b>Доладалар (Бытие) 30:21</b></a>  Цул тӀехьагӀа Леас йиӀиг йир, цунах цо Дина аьнна цӀи тиллар.
<p><a href="genesis30.html" target="_blank"><b>Доладалар (Бытие) 30:22</b></a>  Рахьал дага а йоаллаш, цун дуӀан жоп денна, бер хилийта аьттув бир Дала.
<p><a href="genesis30.html" target="_blank"><b>Доладалар (Бытие) 30:23</b></a>  Берах а хинна, кӀаьнк вир Рахьала. Цо йоахар: «Дала ер эхь дӀадаьккхар сона тӀера».
<p><a href="genesis30.html" target="_blank"><b>Доладалар (Бытие) 30:24</b></a>  Цо кӀаьнках Ювсап аьнна цӀи тиллар. «Везча Аьлано кхы а лолва сона воӀ», – йоахар цо.
<p><a href="genesis30.html" target="_blank"><b>Доладалар (Бытие) 30:25</b></a>  Ювсап ваьчул тӀехьагӀа, Йоакъапа аьлар Лаванага: «ДӀавахийта со сай мехка.
<p><a href="genesis30.html" target="_blank"><b>Доладалар (Бытие) 30:26</b></a>  Аз хьона болх баь бола са истий а, бераш а хьада, тӀаккха гӀоргвар со. Хьона ховчча бесса, аз хьона гӀулакх дика даьд».
<p><a href="genesis30.html" target="_blank"><b>Доладалар (Бытие) 30:27</b></a>  ТӀаккха аьлар цунга Лавана: «ВӀалла хье сона раьза вале, ма гӀо дӀа, укхаза Ӏе. – Сона поал а тесса, хайнад, хьо бахьан долаш со Везча Аьлано даькъалваь хилар.
<p><a href="genesis30.html" target="_blank"><b>Доладалар (Бытие) 30:28</b></a>  Ӏайха алал согара хьайна совгӀат, аз дӀалургда хьона из».
<p><a href="genesis30.html" target="_blank"><b>Доладалар (Бытие) 30:29</b></a>  Йоакъапа аьлар: «Хьона хов, аз хьона болх дика баьлга: аз Ӏалашдар бахьан долаш, хьа доахан дика хиннад.
<p><a href="genesis30.html" target="_blank"><b>Доладалар (Бытие) 30:30</b></a>  Со хьо волча венача хана, хьа хьал дика дацар, хӀаьта хӀанз хьа из дуккха дикагӀа да. Со варца Везча Аьлано даькъалваьв хьо. Цкъа мичча хана даь а, сай цӀенна гӀулакх ца дича варгвий со?»
<p><a href="genesis30.html" target="_blank"><b>Доладалар (Бытие) 30:31</b></a>  «Фу лу аз хьона?» – хаьттар Лавана. Амма Йоакъапа аьлар: «Сона хӀама дала дезац. Аз яхар Ӏа дой, аз дӀахо а доажа а дергда лора а дергда хьа жа.
<p><a href="genesis30.html" target="_blank"><b>Доладалар (Бытие) 30:32</b></a>  Пурам да сона, тахан жа-Ӏулашка гӀолла чакхваьнна, деррига кӀаьдаш латта а, къоарза а жа хьаэца, хӀаьта иштта, массе а Ӏаьржа Ӏоахарий а, кӀаьдаш латта а, къоарза гаьзарий а хьаэца. Из сона бенна мах хургба.
<p><a href="genesis30.html" target="_blank"><b>Доладалар (Бытие) 30:33</b></a>  ТӀайоагӀача хана хьона атта хургда со тешаме вий зе: са жега хьажа веча, кӀаьдаш ца латташ, е къоарза йоацаш бож хуле, е Ӏаьржа боаца Ӏаьхар хуле, хьона ховргда, аз из хьайчарех лочкъабаьлга».
<p><a href="genesis30.html" target="_blank"><b>Доладалар (Бытие) 30:34</b></a>  Лавана жоп делар: «Со раьза ва, Ӏа яххача бесса дергда вай».
<p><a href="genesis30.html" target="_blank"><b>Доладалар (Бытие) 30:35</b></a>  Амма цу дийнахьа Лавано деррига къоарза а, кӀаьдаш латташ а тамагӀаш долха гаьзарий а, Ӏаьржа Ӏаьхарий а хьа а къоастадаь, ший къонгашка уж лораде аьлар.
<p><a href="genesis30.html" target="_blank"><b>Доладалар (Бытие) 30:36</b></a>  Кхаь дийнахьа новкъа а баха, къоарза хьайбаш кхыча метте дӀалаьхкар Лаванеи цун къонгашеи. Йоакъап диса Лавана жа доажаде висар.
<p><a href="genesis30.html" target="_blank"><b>Доладалар (Бытие) 30:37</b></a>  ТӀаккха Йоакъапа, дака а, бӀара а, хьеха а тӀера саьргаш хьадаьха, цхьацца йолча моттигера царна тӀера чкъор Ӏодаьккхар. Гаьнаш кӀай йийрзар.
<p><a href="genesis30.html" target="_blank"><b>Доладалар (Бытие) 30:38</b></a>  Цо уж саьргаш жево а гаьзараша а хий мелача масса йолча моттиге Ӏодехкар. Хий мала дена жа а, гаьзарий а цигга вӀашагӀакхетар.
<p><a href="genesis30.html" target="_blank"><b>Доладалар (Бытие) 30:39</b></a>  Уж шоайла кхетар, цу саьргашта юххе, цар хьадаь Ӏаьхарг а, бӀийг а хулар къоарза, боарха, Ӏаьржа кӀаьдаш латташ а тамагӀаш долхаш а.
<p><a href="genesis30.html" target="_blank"><b>Доладалар (Бытие) 30:40</b></a>  Йоакъапа уж керда даьраш къаьста овттадора, юхедисараш Лаваначарех тохар. Цу тайпара ший доалахьа Ӏулаш хилар цун, уж цо Лаваначарех къаьста леладора.
<p><a href="genesis30.html" target="_blank"><b>Доладалар (Бытие) 30:41</b></a>  ЧӀоагӀагӀа дола хьайбаш шойла вӀашагӀкхета доладелча, цо ний чу цу тайпара кийчдаь саьргаш дохкар, цу хьайбашта бӀаргагургдолаш.
<p><a href="genesis30.html" target="_blank"><b>Доладалар (Бытие) 30:42</b></a>  Нагахь санна хьайбаш эсалчарех дале, цо саьргаш дахкацар. Цу тайппара, чӀоагӀа, низ болаш дараш Йоакъапа кхоачаш, низ боацаш, эсала дараш Лавана кхоачаш.
<p><a href="genesis30.html" target="_blank"><b>Доладалар (Бытие) 30:43</b></a>  Йоакъап чӀоагӀа вӀаьхий хулаш воагӀар, цун хӀанз ший доалахьа доккхай Ӏулаш а дар, инкалаш а яр, вираш а дар, маӀанах а кхалнах а – лай а бар.
<p><a href="genesis31.html" target="_blank"><b>Доладалар (Бытие) 31:1</b></a>  Йоакъапа хезар Лавана къонгаша оалаш: «Вай даь доалахьа дар дӀа а ийца, ший боахам гулбаьб Йоакъапа».
<p><a href="genesis31.html" target="_blank"><b>Доладалар (Бытие) 31:2</b></a>  Цул тӀехьагӀа Йоакъапа теркалдир Лаван хьалха санна шийца ца хилар.
<p><a href="genesis31.html" target="_blank"><b>Доладалар (Бытие) 31:3</b></a>  Везча Аьлано аьлар Йоакъапага: «Хьай даьй лаьтта долча, хьай гаргара нах болча юха верза. Со хьоца хургва хьона».
<p><a href="genesis31.html" target="_blank"><b>Доладалар (Бытие) 31:4</b></a>  Йоакъапа саг а вахийта хьабийхар Рахьал а Леа а ший жа долча.
<p><a href="genesis31.html" target="_blank"><b>Доладалар (Бытие) 31:5</b></a>  Цо аьлар царга: «Сона гу, шун да хьалха санна сайца воацилга, амма са даь Даьла соца ва.
<p><a href="genesis31.html" target="_blank"><b>Доладалар (Бытие) 31:6</b></a>  Шоана хов, аз сай низ кхоачача бесса цунна болх баьлга,
<p><a href="genesis31.html" target="_blank"><b>Доладалар (Бытие) 31:7</b></a>  амма цо левора со, иттаза сона бала беза мах хувцаш. Дале а, Дала лоравора со цо леладеча воча хӀамах.
<p><a href="genesis31.html" target="_blank"><b>Доладалар (Бытие) 31:8</b></a>  Нагахь санна Лавана: „Хьона луш бола мах къоарза жа хургда“, – аьлча, деррига жа къоарза хулар, хӀаьта нагахь санна цо: „Хьа мах кӀаьдаш латташ дола жа хургда“, – аьлча, дерригаш а кӀаьдаш латташ хулар.
<p><a href="genesis31.html" target="_blank"><b>Доладалар (Бытие) 31:9</b></a>  Иштта Дала шун даьгара Ӏуллаш хьа а даьха, сона хьаделар.
<p><a href="genesis31.html" target="_blank"><b>Доладалар (Бытие) 31:10</b></a>  Цкъа хьайбаш шоайла кхетача хана, сона гӀа дайра: гаьзарех кхета аьнна тӀаяьнна божлой къоарза а, боарха а, тамагӀаш долхаш а яр.
<p><a href="genesis31.html" target="_blank"><b>Доладалар (Бытие) 31:11</b></a>  Даьла малейко аьлар сога гӀанахьа: „Йоакъап“. Аз жоп делар: „Со укхаза ва“, – аьнна.
<p><a href="genesis31.html" target="_blank"><b>Доладалар (Бытие) 31:12</b></a>  Цо аьлар: „ДӀахьажал: гаьзарашца цхьанкхийтта еррига божлой къоарза а, боарха а, тамагӀаш долхаш а я. Сона байра Лавано хьона баь тийшаболх.
<p><a href="genesis31.html" target="_blank"><b>Доладалар (Бытие) 31:13</b></a>  Со Бет-Эле хьона духьал вена Даьла ва, Ӏа кхера тӀа даьтта а детта, Сона чӀоагӀо яьча моттиге. Ер лаьтта дита а дите, хье ваьча моттиге сихха дӀагӀо“».
<p><a href="genesis31.html" target="_blank"><b>Доладалар (Бытие) 31:14</b></a>  Рахьала а Леас а аьлар: «Тха даь боахамах тхона дакъа дергдий Ӏа?
<p><a href="genesis31.html" target="_blank"><b>Доладалар (Бытие) 31:15</b></a>  Гуш да, цунна тхо хийра хетар. Тхо дехка а дехка, тхох даьккхар диа ваьннав из.
<p><a href="genesis31.html" target="_blank"><b>Доладалар (Бытие) 31:16</b></a>  Дала тха даьгара хьабаьккха боахам, шеко а йоацаш вай а, вай берий а ба, цудухьа Дала хьайга яххар де».
<p><a href="genesis31.html" target="_blank"><b>Доладалар (Бытие) 31:17</b></a>  Бераш а, истий а инкалашта тӀа а ховшабаь,
<p><a href="genesis31.html" target="_blank"><b>Доладалар (Бытие) 31:18</b></a>  деррига хьайбаш хьалха а даьха, Падан-Араме вӀашагӀтеха боахам хьа а ийца, ший да Исхьакх волча, КенаӀан-мехка дӀаваха новкъа ваьлар Йоакъап.
<p><a href="genesis31.html" target="_blank"><b>Доладалар (Бытие) 31:19</b></a>  Лаван жа ларга вахача, Рахьала цун цӀагӀара теник-аьлий лочкъабир.
<p><a href="genesis31.html" target="_blank"><b>Доладалар (Бытие) 31:20</b></a>  Йоакъапа левир арамхо Лаван, ше дӀаводилга дӀа ца оалаш.
<p><a href="genesis31.html" target="_blank"><b>Доладалар (Бытие) 31:21</b></a>  Из ведар, ший доалахьа дар хьа а ийца. Эпрат-хил дехьа а ваьнна, ГалӀад-лоам болчахьа дӀавахар из.
<p><a href="genesis31.html" target="_blank"><b>Доладалар (Бытие) 31:22</b></a>  КхоалагӀча дийнахьа Лаванага хоам бир, Йоакъап веддав аьнна.
<p><a href="genesis31.html" target="_blank"><b>Доладалар (Бытие) 31:23</b></a>  Шийца гаргара нах а ийца, Йоакъапа тӀехьа ваьлар из. ВорхӀ ди даьлча ГалӀад-лоама тӀа из цунна тӀа а кхаьчар.
<p><a href="genesis31.html" target="_blank"><b>Доладалар (Бытие) 31:24</b></a>  ГӀанахьа венача Дала арамхочунга Лаванага аьлар: «ЛадувгӀалахь Сога, е дикадар а е водар ма алалахь Йоакъапага».
<p><a href="genesis31.html" target="_blank"><b>Доладалар (Бытие) 31:25</b></a>  Лаван Йоакъапа тӀакхийра. ГалӀад-лоам тӀа ший чаьтараш дӀаовттадир Йоакъапа, Лаван а сецар цига, ший гаргарча нахаца.
<p><a href="genesis31.html" target="_blank"><b>Доладалар (Бытие) 31:26</b></a>  Лавана аьлар Йоакъапага: «Из фуд Ӏа даьр? Со ле а ваь, са мехкарий есаралла бугаш санна дӀа ма бигарий Ӏа!
<p><a href="genesis31.html" target="_blank"><b>Доладалар (Бытие) 31:27</b></a>  Хьо хӀана веддав къайлагӀа? Сога хӀана аланзар Ӏа? Аз самукъадоахача ашарашца, фатанца, дахчан пандарца новкъа воаккхарг ма варий хьо.
<p><a href="genesis31.html" target="_blank"><b>Доладалар (Бытие) 31:28</b></a>  ДӀа-юха къасташ, сай мехкарашта а, цар берашта а барт баккха аьттув хилийтанзар Ӏа. Уйла ца еш даьд Ӏа из хӀама.
<p><a href="genesis31.html" target="_blank"><b>Доладалар (Бытие) 31:29</b></a>  Са низ бар, хьона во болх бе, амма сийсара бийсан хьа даь Дала аьлар сога: „ЛадувгӀалахь, е дикадар а е водар ма алалахь Йоакъапага“.
<p><a href="genesis31.html" target="_blank"><b>Доладалар (Бытие) 31:30</b></a>  Хьо хьай даь цӀагӀа кхача сихвеннадаь, дӀаваха хулийтаргва вай, амма са теник-аьлий хӀана лочкъабаьб оаш?»
<p><a href="genesis31.html" target="_blank"><b>Доладалар (Бытие) 31:31</b></a>  Йоакъапа жоп делар: «Со ведар, хӀана аьлча, со кхерар, Ӏа низагӀа хьай мехкарий сайгара дӀабахар.
<p><a href="genesis31.html" target="_blank"><b>Доладалар (Бытие) 31:32</b></a>  Нагахьа санна хьона укхаза цхьаннега а хьа теник-аьлий корабой, из вахаргвац кхы. Хьай гаргарча наха а гуш хьажа, хьай хӀама йий сога. Нагахьа яле, юха дӀаэца». Йоакъапа хацар, Рахьала теник-аьлий лочкъабаьлга.
<p><a href="genesis31.html" target="_blank"><b>Доладалар (Бытие) 31:33</b></a>  Йоакъапа а Леай а чаьтарий кӀала, Леай шинна а лай чаьтарий кӀала Лавана хӀама корайинзар. Юха Рахьала чаьтара кӀала вера из.
<p><a href="genesis31.html" target="_blank"><b>Доладалар (Бытие) 31:34</b></a>  Рахьал, теник-аьлий инкала нувра кӀала дӀалочкъа а баь, царна ӀотӀахайнаяр. Чаьтар кӀал массанахьа лаьрххӀа лехача а хӀама корайинзар Лавана.
<p><a href="genesis31.html" target="_blank"><b>Доладалар (Бытие) 31:35</b></a>  Рахьала аьлар ший даьга: «ЭгӀаз ма гӀолахь, дада, хьона хьалха со хьал ца гӀаттарах, кхалнаьха лазар долаш я со». Мел чӀоагӀа лехарах Лавана корабинзар теник-аьлий.
<p><a href="genesis31.html" target="_blank"><b>Доладалар (Бытие) 31:36</b></a>  ЭгӀазвахар тӀаккха Йоакъап, Лавана тӀавийрзар из: «Хьона фу гучадаьннад согара? Хьо сона тӀехьа валла аз фу даьд, са малагӀа бехк ба?
<p><a href="genesis31.html" target="_blank"><b>Доладалар (Бытие) 31:37</b></a>  Са доалахьа дар деррига а кегадаьд Ӏа, вӀалла хӀама корайирий хьона? Хьайна кораяьр хьай а, са а гаргарча наха хьалхашка Ӏойилла, царга кхел яйтаргья вай шинне.
<p><a href="genesis31.html" target="_blank"><b>Доладалар (Бытие) 31:38</b></a>  Ткъаь шера хьо волча Ӏийнав со. Цу хана хьа жа а, гаьзарий а ост а даланзар, хьа жена юкъера кой а диъадац аз.
<p><a href="genesis31.html" target="_blank"><b>Доладалар (Бытие) 31:39</b></a>  Оакхараша тийда хьайбаш хьона тӀа а дена дац аз, зе а сайна хилийтад. ХӀаьта Ӏа дийнахь а, бийсан а лочкъабаьчох сога мах такхийтар.
<p><a href="genesis31.html" target="_blank"><b>Доладалар (Бытие) 31:40</b></a>  Дийнахьа малхо вотташ, бийсан шелал Ӏеткъаш, наб а яйна лийннав со.
<p><a href="genesis31.html" target="_blank"><b>Доладалар (Бытие) 31:41</b></a>  Иштта, ткъаь шера Ӏийнав со хьа фусаме. Дийтта шера хьа шин йоӀах а, ялх шера хьайбаех а болх баьб аз, хӀаьта Ӏа сона луш бола мах иттаза хийцар.
<p><a href="genesis31.html" target="_blank"><b>Доладалар (Бытие) 31:42</b></a>  Нагахьа соца, Исхьакх шийх кхераш вола, са даь-даь ИбрахӀама Даьла вецаре, Ӏа со хӀама а ца луш дӀавохийтаргвар. Амма, Далла яйний са халонаш а, аз хьийга къа а, цудухьа сийсар бус Цо харцвир хьо».
<p><a href="genesis31.html" target="_blank"><b>Доладалар (Бытие) 31:43</b></a>  Лавана Йоакъапа жоп делар: «Ер кхалнах са мехкарий ба, бераш а са йиӀий бераш да. Хьона гуш мел дола хьайбаш а, боахам а са ба. ТӀаккха малагӀа во дергда аз сай мехкарашта а, цар дезалла а?
<p><a href="genesis31.html" target="_blank"><b>Доладалар (Бытие) 31:44</b></a>  Барт бе беза вай шинне, из вайна юкъе машар хилара тешал хинна дӀаоттаргболаш».
<p><a href="genesis31.html" target="_blank"><b>Доладалар (Бытие) 31:45</b></a>  Хьа а ийца цхьа кхертӀо дӀаоттабир Йоакъапа, белгало хургйолаш.
<p><a href="genesis31.html" target="_blank"><b>Доладалар (Бытие) 31:46</b></a>  Ший гаргарчарга аьлар цо: «ТӀой гулде». Цар тӀой а гулдаь, цу юххе боккха гув бир. Юха цу гувна юххе хӀама яъа хайшар уж.
<p><a href="genesis31.html" target="_blank"><b>Доладалар (Бытие) 31:47</b></a>  Лавана цу моттигах ЕгӀар-Сахьадут аьнна цӀи тиллар, хӀаьта Йоакъапа цунах ГалӀед аьлар.
<p><a href="genesis31.html" target="_blank"><b>Доладалар (Бытие) 31:48</b></a>  Лавана аьлар: «Ер гув тахан вай шиннена юкъе барт хилара тешал деш хургба». Цудухьа аьннад цунах ГалӀед.
<p><a href="genesis31.html" target="_blank"><b>Доладалар (Бытие) 31:49</b></a>  «Вай барт баь, дӀа-юха даьлча Везча Аьлано терко йойла вайна тӀехь», – аьлар Лавана. Иштта цу моттигах МицӀпа аьнна цӀи тиллар цо.
<p><a href="genesis31.html" target="_blank"><b>Доладалар (Бытие) 31:50</b></a> «Нагахь санна, хьо са мехкарашца во хуле, е Ӏа царна тӀа саг йоалайой, вайна юкъе цхьаккха веце а халахь: Даьла теш ва хьона а сона а юкъе».
<p><a href="genesis31.html" target="_blank"><b>Доладалар (Бытие) 31:51</b></a>  Кхы а аьлар Лавана Йоакъапага: «Ер кхерий гув а, ер боккха кхера а ба аз вай шиннена юкъе оттабаь.
<p><a href="genesis31.html" target="_blank"><b>Доладалар (Бытие) 31:52</b></a>  Из кхерий гув а, из боккха кхера а тешал да, со укх кхертӀойл дехьа – хьа оагӀорахьа варг ца хилар, хьона зе дара. Хьо а варгвац цу кхертӀойл сехьа сона зе де.
<p><a href="genesis31.html" target="_blank"><b>Доладалар (Бытие) 31:53</b></a>  ИбрахӀама Дала а, Нахьира Дала а, цар даь Дала а кхел йойла вайна». Ший да Исхьакх кхийрача Даьлах чӀоагӀо йир Йоакъапа Лавана аьннар тӀаэцаш.
<p><a href="genesis31.html" target="_blank"><b>Доладалар (Бытие) 31:54</b></a>  Цу лоам тӀа сагӀа а даьккха, беррига гаргара нах хӀама яъа бийхар цо. Кхачах а кхийтта, цигахьа бийса яьккхар цар.
<p><a href="genesis31.html" target="_blank"><b>Доладалар (Бытие) 31:55</b></a>  Ӏуйрийна хьалххе хьал а гӀетта, мехкарашта а, цар берашта а барташ а даьха, уж даькъала а бийца цӀавахар Лаван.
<p><a href="genesis32.html" target="_blank"><b>Доладалар (Бытие) 32:1</b></a>  Ший никъ дӀахо бихьар Йоакъапа. Даьла малейкаш кхийтар цох.
<p><a href="genesis32.html" target="_blank"><b>Доладалар (Бытие) 32:2</b></a> Уж бӀаргадайча, Йоакъапа аьлар: «Ер Даьла ха да!» Цо уж малейкаш бӀаргадайнача моттигах Махьанаим аьнна цӀи тиллар.
<p><a href="genesis32.html" target="_blank"><b>Доладалар (Бытие) 32:3</b></a>  СеӀир цӀи йолча мехкара Эдом оалача метте вахаш волча ший вешийга Ӏесавага хоам бе нах бахийтар Йоакъапа.
<p><a href="genesis32.html" target="_blank"><b>Доладалар (Бытие) 32:4</b></a>  Цо аьлар царга: «Са аьлага Ӏесавага иштта ала: „Хьа лаьво Йоакъапа йоах: ‘Со Лаван волча ер ди хьатӀакхаччалца Ӏийнав.
<p><a href="genesis32.html" target="_blank"><b>Доладалар (Бытие) 32:5</b></a>  Са шерч а, вараш а, жа а, доахан а, гаьзарий а я, лай а, чулатта нах а ба. Ер хоам бойт аз, хьа къахетамга сатувсаш’“».
<p><a href="genesis32.html" target="_blank"><b>Доладалар (Бытие) 32:6</b></a>  Юкъе бахийтача наха юха а баьхка аьлар Йоакъапага: «Хьа воша Ӏесав волча хилар тхо, из хӀанз хьона духьала воагӀаш ва, шийца виъ бӀаь саг а волаш».
<p><a href="genesis32.html" target="_blank"><b>Доладалар (Бытие) 32:7</b></a>  Веха а кхеравенна а хьайзача Йоакъапа, шийца бола нах а, хьайбаш а шин тоабах дийкъар.
<p><a href="genesis32.html" target="_blank"><b>Доладалар (Бытие) 32:8</b></a>  Цо уйла йир: «Нагахьа санна Ӏесав цхьан тоабах лате а, вож тоаба кӀалхар а яьнна, дийна юсарг ма йий».
<p><a href="genesis32.html" target="_blank"><b>Доладалар (Бытие) 32:9</b></a>  Йоакъапа аьлар: «Са даь-даь ИбрахӀама а, са даь Исхьакха а Даьла, Веза Аьла, Ӏа аьлар сога: „Хьай лаьтта, гаргара нах болча юха верза, Аз дика ваха хоавергва хьо“.
<p><a href="genesis32.html" target="_blank"><b>Доладалар (Бытие) 32:10</b></a>  Сога хьажжа доацаш лакха ба Хьа соцара безам а, тешам а. Со Йордан-хих дехьаваьлча, са кара цхьа гӀадж мара хӀама а яцар, хӀаьта хӀанз са шин тоабанна бийкъа боахам ба.
<p><a href="genesis32.html" target="_blank"><b>Доладалар (Бытие) 32:11</b></a>  Дех Хьога, са вешех Ӏесавах со лоравар, хӀана аьлча, со кхер, ва а вена из сох а, са истех а, берех а латар.
<p><a href="genesis32.html" target="_blank"><b>Доладалар (Бытие) 32:12</b></a>  Ӏа аьнна ма дарий: „Аз хьа аьттув боаккхаргба, форда чура гӀум мо, дагаръяь ца валлал тӀехье кхеергья“».
<p><a href="genesis32.html" target="_blank"><b>Доладалар (Бытие) 32:13</b></a>  Йоакъапа цига бийса яьккхар, шийга долчох Ӏесава совгӀат а кийчдир цо:
<p><a href="genesis32.html" target="_blank"><b>Доладалар (Бытие) 32:14</b></a>  ши бӀаь газа, ткъо бодж, ши бӀаь устагӀа, ткъо ка,
<p><a href="genesis32.html" target="_blank"><b>Доладалар (Бытие) 32:15</b></a>  ткъаь итт кӀоригаш тӀехьа йола инкал, шовзткъа етт, итт бугӀа, ткъо кхал вир, итт маӀа вир а.
<p><a href="genesis32.html" target="_blank"><b>Доладалар (Бытие) 32:16</b></a>  Уж хьайбаш тоабашка дийкъа, лаьшка дӀа а денна, цо аьлар: «Сол хьалха дӀагӀо, хьайбашта юкъе моттиг а юташ».
<p><a href="genesis32.html" target="_blank"><b>Доладалар (Бытие) 32:17</b></a>  Хьалха водача лайга Йоакъапа аьлар: «Са воша Ӏесав духьал а кхийтта, цо хьайга хоатте: „Хьо хьан ва? Мича водаш ва? Ер хьан хьайбаш да Ӏа дугараш?“,
<p><a href="genesis32.html" target="_blank"><b>Доладалар (Бытие) 32:18</b></a>  Ӏа ала: „Хьа лай волча Йоакъапа да. Хьона совгӀата дойташ да ераш, из ше а ва тхона тӀехьа воагӀаш“».
<p><a href="genesis32.html" target="_blank"><b>Доладалар (Бытие) 32:19</b></a>  Иштта шоллагӀча лайна, кхоалагӀчунна а, хьайбашта тӀехьа боагӀарашта а хьийхар цо ала дезар: «Оаш иштта ала Ӏесавага, из шоашта духьал кхийттача.
<p><a href="genesis32.html" target="_blank"><b>Доладалар (Бытие) 32:20</b></a>  Кхы тӀа а тоха: „Хьа лай Йоакъап тхона тӀехьа воагӀаш ва“, – аьле». Йоакъапа уйла йора: «Аз дог кӀаьддергда цун, сайла хьалха ераш совгӀаташ а дахьийта. Юха тхо шиъ вӀашагӀкхийтача, цо со тӀаэца а мег тӀаккха».
<p><a href="genesis32.html" target="_blank"><b>Доладалар (Бытие) 32:21</b></a>  Иштта совгӀаташ хьалха дахьийта, шоаш сейццача бийса йоаккхаш Ӏийра Йоакъап.
<p><a href="genesis32.html" target="_blank"><b>Доладалар (Бытие) 32:22</b></a>  Цу буссехь ший ши сесаг а, ши лай-кхалнах а, цхьайтта воӀ а ийца, Ябокх цӀи йолча хил дехьа ваьлар Йоакъап.
<p><a href="genesis32.html" target="_blank"><b>Доладалар (Бытие) 32:23</b></a>  Дезал а, ший боахам а хих дехьа баьхар цо.
<p><a href="genesis32.html" target="_blank"><b>Доладалар (Бытие) 32:24</b></a>  Йоакъап ше висар, тӀаккха ЦаӀ духьал а вена котвала гӀерташ Цунца леташ-къувсаш сахиларга ваьлар из.
<p><a href="genesis32.html" target="_blank"><b>Доладалар (Бытие) 32:25</b></a>  Шийна Йоакъап эшалургвоацалга кхетадийча, цу Саго, укхан хаьнах чӀоаггӀа кулг а теха, из чура даьккхар.
<p><a href="genesis32.html" target="_blank"><b>Доладалар (Бытие) 32:26</b></a>  ТӀаккха Цо аьлар: «ДӀахеца со, ара сийрдайоалаш латт». Амма, Йоакъапа аьлар: «Ӏа со даькъалвалцца дӀахецаргвац».
<p><a href="genesis32.html" target="_blank"><b>Доладалар (Бытие) 32:27</b></a>  Саго хаьттар: «Хьа цӀи фуй?» «Йоакъап я», – аьлар Йоакъапа.
<p><a href="genesis32.html" target="_blank"><b>Доладалар (Бытие) 32:28</b></a>  ТӀаккха укханца Лийтачо аьлар: «ХӀанз денз хьа цӀи Йоакъап хургьяц, Исраьил хургья, хӀана аьлча, хьо Даьлаца а нахаца а лийтав, хӀаьта кот а вийннав».
<p><a href="genesis32.html" target="_blank"><b>Доладалар (Бытие) 32:29</b></a>  Йоакъапа аьлар: «Дех хьогара, Хьай цӀи хьаала сога». Амма, Вокхо хаьттар: «Са цӀи сенна хетт Ӏа?» ТӀаккха Цо Йоакъап даькъалвир.
<p><a href="genesis32.html" target="_blank"><b>Доладалар (Бытие) 32:30</b></a>  Йоакъапа цу моттигах Пенуал аьнна цӀи тиллар. Цо аьлар: «Укх метте Даьлаца юхь-духьал а нийссвеннав со, дийна а виссав со».
<p><a href="genesis32.html" target="_blank"><b>Доладалар (Бытие) 32:31</b></a>  Малх дикка айбеннабар, хаьн чура лазар бахьан долаш астагӀ а лелхаш, из Пенуалера аравоалаш латтача хана.
<p><a href="genesis32.html" target="_blank"><b>Доладалар (Бытие) 32:32</b></a>  Цудухьа даъац Исраьила тӀехьенах болчар хаьн тӀера дулх, хӀана аьлча Лийтачо Йоакъапа цу моттигах кулг техандаь.
<p><a href="genesis33.html" target="_blank"><b>Доладалар (Бытие) 33:1</b></a>  ДӀахьежача, Йоакъапа бӀаргавайра, шийца виъ бӀаь саг а воалавеш воагӀа Ӏесав. Леайнеи, Рахьалаи, шинна а цар лайштеи юкъе бераш дӀа-юха дийкъар Йоакъапа.
<p><a href="genesis33.html" target="_blank"><b>Доладалар (Бытие) 33:2</b></a>  Лай-кхалнахи, цар бераши хьалха овттадир цо, Леаи цун бераши царна тӀехьа овттадир, хӀаьта Рахьали Ювсапи массанена тӀехьаовттабир.
<p><a href="genesis33.html" target="_blank"><b>Доладалар (Бытие) 33:3</b></a>  Хьалха ваьнна дӀа а волавенна, ший вешийна тӀакхоаччаш ворхӀазза лаьтта Ӏокхоачаш суждне вахар из.
<p><a href="genesis33.html" target="_blank"><b>Доладалар (Бытие) 33:4</b></a>  Амма Ӏесав, Йокъапа духьал а ведда, из тоӀӀаваь мархӀа а велла, барташ даха эттар. Уж шиъ вийлхар.
<p><a href="genesis33.html" target="_blank"><b>Доладалар (Бытие) 33:5</b></a>  Кхалнах а, бераш а бӀаргадайна, Ӏесава хаьттар: «Ераш малашб хьоцара бараш?» Йоакъапа аьлар: «Даьла соца дика а хинна, Цо хьа лайна денна бераш да уж».
<p><a href="genesis33.html" target="_blank"><b>Доладалар (Бытие) 33:6</b></a>  Лай, шоай берашца хьатӀа а баьхка, суждне бахар Ӏесава хьалхашка.
<p><a href="genesis33.html" target="_blank"><b>Доладалар (Бытие) 33:7</b></a>  ТӀаккха Леа а, цун бераш а хьатӀадаьхка, суждне бахар. Массарел тӀехьа хьатӀабаьхка Ювсап а, Рахьал а суждне бахар.
<p><a href="genesis33.html" target="_blank"><b>Доладалар (Бытие) 33:8</b></a>  Ӏесава хаьттар Йоакъапага: «Уж деррига хьайбаш сона духьал санна дайтад Ӏа?» «Хьо раьза вар ловр сона, са аьла», – аьнна жоп делар Йоакъапа.
<p><a href="genesis33.html" target="_blank"><b>Доладалар (Бытие) 33:9</b></a>  Ӏесава аьлар: «Сога деррига долаш да, са воша. Хьай дар хьайна дита».
<p><a href="genesis33.html" target="_blank"><b>Доладалар (Бытие) 33:10</b></a>  «А, аз дех хьога! – аьлар Йоакъапа. – Нагахьа санна хьо сона раьза вале, дӀаэца согара совгӀат. Хьа юхь гор – Даьла юхь гор санна да, селлара дика со тӀаийцав Ӏа.
<p><a href="genesis33.html" target="_blank"><b>Доладалар (Бытие) 33:11</b></a>  Дех хьога, дӀаэца согара ер аз хьайна дейта совгӀат, хӀана аьлча, Даьла соца дика а хинна, эшаш мел дар са долаш да». Йоакъапа чӀоагӀа дехарах, Ӏесава хьаийцар цун совгӀаташ.
<p><a href="genesis33.html" target="_blank"><b>Доладалар (Бытие) 33:12</b></a>  ТӀаккха Ӏесава аьлар: «ХӀанз дӀадолх вай, со хьона хьалха хургва».
<p><a href="genesis33.html" target="_blank"><b>Доладалар (Бытие) 33:13</b></a>  Амма, Йоакъапа аьлар: «Хьона гуш да бераш дукха никъ бе могаргдолаш дац, цул совгӀа жа а, доахан а дехка да са. Цхьан дийнахьа а лаьлла дига йиш яц уж, дигача, хьайбаш хӀалакьхургда.
<p><a href="genesis33.html" target="_blank"><b>Доладалар (Бытие) 33:14</b></a>  Хьо хьалха дӀагӀо, са аьла, со хьона тӀеххьа дӀавоагӀаргва, сих а ца луш, хьайбашка а, берашка а са а лоӀийташ. ТӀаккха, са аьла волча, СеӀир-мехка кхоачаргва со».
<p><a href="genesis33.html" target="_blank"><b>Доладалар (Бытие) 33:15</b></a>  Ӏесава аьлар: «Пурам да сона, хьайца массехк сай саг вита». «Из эшаш дац, – аьлар Йоакъапа. – Хьо соца дика хилар гуш хилча тоъаргда сона».
<p><a href="genesis33.html" target="_blank"><b>Доладалар (Бытие) 33:16</b></a>  Ӏесав цу дийнахьа СеӀир-мехка юхавера,
<p><a href="genesis33.html" target="_blank"><b>Доладалар (Бытие) 33:17</b></a>  хӀаьта Йоакъап, Сакхат цӀи йолча моттиге вахар. Цига чуӀе цӀа а, хьайбашта кӀалъотта кхоллараш а дир цо. Цудухьа аьннад цу моттигах Сакхат.
<p><a href="genesis33.html" target="_blank"><b>Доладалар (Бытие) 33:18</b></a>  Падан-Арамера араваьлча денз, кхы хьовзам боацаш, КенаӀан-мехкара Шехем-шахьар йолча хьакхаьчар Йоакъап. Шахьара хьалхашка сецар из.
<p><a href="genesis33.html" target="_blank"><b>Доладалар (Бытие) 33:19</b></a>  БӀаь дото чӀегилг а енна, Шехема даьгара, Хьамура доазон тӀара лаьтта ийцар Йоакъапа. Цу тӀа ший чаьтар а оттадир цо.
<p><a href="genesis33.html" target="_blank"><b>Доладалар (Бытие) 33:20</b></a>  Цига сагӀа доаккха моттиг а кийчъяь, цу моттигах «Эл-ЭлохӀе-Исраьил» аьнна цӀи тиллар цо.
<p><a href="genesis34.html" target="_blank"><b>Доладалар (Бытие) 34:1</b></a>  Йоакъапа Леас яь йола йоӀ Дина яхар моттигера кхалнах болча, царга хьажа.
<p><a href="genesis34.html" target="_blank"><b>Доладалар (Бытие) 34:2</b></a>  Цу мехка кулгалхочун, хьаьвихочун Хьамура воӀа Шехема яйра из. Цо хьа а лаьца, низагӀа лелайир йоӀ.
<p><a href="genesis34.html" target="_blank"><b>Доладалар (Бытие) 34:3</b></a>  Йоакъапа йоӀ Дина дег чура езаенна, цунца безаме къамаьл дир цо.
<p><a href="genesis34.html" target="_blank"><b>Доладалар (Бытие) 34:4</b></a>  Ший даьга Хьамурага аьлар Шехема: «Из йоӀ сона йоалае».
<p><a href="genesis34.html" target="_blank"><b>Доладалар (Бытие) 34:5</b></a>  Йоакъапа хайра, ший йиӀий Динай сийдоадаьлга, амма, цун къонгаш божа боажабеш арахьа бар, цудухьа хӀама а ца оалаш Ӏеш вар из, уж цӀабахккалца.
<p><a href="genesis34.html" target="_blank"><b>Доладалар (Бытие) 34:6</b></a>  Шехема да Хьамур вера Йоакъапаца къамаьл де.
<p><a href="genesis34.html" target="_blank"><b>Доладалар (Бытие) 34:7</b></a>  Хиннар шоашта хайча, Йоакъапа къонгаш сиха арара цӀабаьхкар. Цар дегашка боккха бала а йоккха эгӀазал а яр, хӀана аьлча, Исраьила тӀехьен юкъе чӀоагӀа ийрча гӀулакх дар Шехема даьр, Йоакъапа йоӀ хьувзаяь, цу тайпара хӀама мегийташ дацар.
<p><a href="genesis34.html" target="_blank"><b>Доладалар (Бытие) 34:8</b></a>  ХӀаьта Хьамура йоахар царга: «Дег чура шун йоӀ езаенний са воӀа. Дех шуга, из цунга маьре яйта ялар оаш.
<p><a href="genesis34.html" target="_blank"><b>Доладалар (Бытие) 34:9</b></a>  Тхоца зоахалол леладе: шоай мехкарий тхога байта, тхабараш шоашта а бига.
<p><a href="genesis34.html" target="_blank"><b>Доладалар (Бытие) 34:10</b></a>  Тхона юкъе даха ховша – лаьтта шоана хьалхашка да. Цу тӀа даха а даха, цу тӀа къа а хьега, из шоашта эца а эца».
<p><a href="genesis34.html" target="_blank"><b>Доладалар (Бытие) 34:11</b></a>  Шехема аьлар Динай даьгеи вежарашкеи: «Шу сайца дика хилийта фуннагӀа дергдар аз, оаш яххар лург а дар аз шоана.
<p><a href="genesis34.html" target="_blank"><b>Доладалар (Бытие) 34:12</b></a>  Нускалах моллагӀа тоам а совгӀаташ а деха, аз дӀалургда шоана, оаш из сайга яйтачахь».
<p><a href="genesis34.html" target="_blank"><b>Доладалар (Бытие) 34:13</b></a>  Шоай йиший Динай сийдоадаьндаь, Йоакъапа къонгий уйла хилар, Шехем а, цун да Хьамур а леве.
<p><a href="genesis34.html" target="_blank"><b>Доладалар (Бытие) 34:14</b></a>  Цар аьлар: «Из де йиш яц тха: сумат ваь воацача сагага тхоай йиша яхийтар эхь да тхона.
<p><a href="genesis34.html" target="_blank"><b>Доладалар (Бытие) 34:15</b></a>  Тхо раьза хургда, нагахьа санна оаш цхьа хӀама дой: шу шоаш а шун бола маӀанах а, сумат а баь, тхо санна шо хуле,
<p><a href="genesis34.html" target="_blank"><b>Доладалар (Бытие) 34:16</b></a>  тӀаккха оаха шуга тхоай мехкарий байтаргба, шунбараш хьа а боалабергба. Шоана юкъе даха а хайша, шуца цхьа къам хинна Ӏергда тхо.
<p><a href="genesis34.html" target="_blank"><b>Доладалар (Бытие) 34:17</b></a>  Амма, шо сумат де раьза ца хуле, тхоай йиша хьа а ийца дӀагӀоргда тхо».
<p><a href="genesis34.html" target="_blank"><b>Доладалар (Бытие) 34:18</b></a>  Цу къамаьла раьза хилар Хьамур а, цун воӀ Шехем а.
<p><a href="genesis34.html" target="_blank"><b>Доладалар (Бытие) 34:19</b></a>  ЗӀамигача саго, кхы ха дӀа ца йохийташ кхоачашдир цар аьннар, хӀана аьлча, Йоакъапа йоӀ ший доалахьа ерзае ловра цунна, хӀаьта Шехем, ший даь фусаме геттара лоархӀаш а вар.
<p><a href="genesis34.html" target="_blank"><b>Доладалар (Бытие) 34:20</b></a>  Хьамури цун воӀ Шехеми шоай шахьара коа-наӀарашта юххе нах вӀашагӀкхетача моттиге (пхьегӀа тӀа) хьабаьхкар, нахага къамаьл дира духьа.
<p><a href="genesis34.html" target="_blank"><b>Доладалар (Бытие) 34:21</b></a>  «Уж маьрша нах ба, вайца дика а ба уж, – аьлар цар. – Вай лаьтта баха а къахьега а мукъа битача бакъахьа ба вай уж – укх лаьтта тӀа царна тоъъал моттиг я. Вай цар мехкарий хьакхувларгба, хӀаьта цар вай мехкарий дӀакхувларгба.
<p><a href="genesis34.html" target="_blank"><b>Доладалар (Бытие) 34:22</b></a>  Цхьа халкъ а хинна, вайца Ӏе раьза ба уж, цхьабакъда, вай цхьа хӀама дича: нагахьа санна вай суматдаь хуле.
<p><a href="genesis34.html" target="_blank"><b>Доладалар (Бытие) 34:23</b></a>  Цар жа а, боахам а, деррига хьайбаш а вайна пайдан хургдац тӀаккха? Раьза хила деза вай, тӀаккха уж вайна юкъе баха а ховшаргба».
<p><a href="genesis34.html" target="_blank"><b>Доладалар (Бытие) 34:24</b></a>  Шахьара пхьегӀа тӀа гулбеннараш Хьамура а, цун воӀа Шехема а яхачоа раьза хилар. Шахьаре ваха хӀара маӀасаг сумат вир.
<p><a href="genesis34.html" target="_blank"><b>Доладалар (Бытие) 34:25</b></a>  КхоалагӀча дийнахьа, уж берригаш а лазаро готтбаь хьувзача хана, Йоакъапа ши воӀ – Динай вежарий ШимӀеи Левии, довташ а ийца, довна бахар цхьаккха во хӀама дага доацача шахьара. Цар цу шахьарера беррига маӀанах хӀалакбир.
<p><a href="genesis34.html" target="_blank"><b>Доладалар (Бытие) 34:26</b></a>  Тур техха Хьамур а, цун воӀ Шехем а боа а баь, Шехема цӀагӀара Дина хьа а ийца, дӀабахар уж.
<p><a href="genesis34.html" target="_blank"><b>Доладалар (Бытие) 34:27</b></a>  Йоакъапа юхебисача къонгаша цу цӀеша йизача шахьарера шоашта дӀа мел йохьалу хӀама дӀайихьар, цига шоай йиший сий доадаьндаь.
<p><a href="genesis34.html" target="_blank"><b>Доладалар (Бытие) 34:28</b></a>  Шахьаре а аренашка а мел хинна цар жа а, доахан а, вараш а дӀадигар, цу наьха мел хинна боахам дӀабихьар.
<p><a href="genesis34.html" target="_blank"><b>Доладалар (Бытие) 34:29</b></a>  Шахьара бахархой бераш а, кхалнах а, цӀеношка мел хинна рузкъа а дӀадихьар Йоакъапа къонгаша.
<p><a href="genesis34.html" target="_blank"><b>Доладалар (Бытие) 34:30</b></a>  Хиннар шийна хайча, Йоакъапа аьлар ШамӀийга а, Левега а: «Оаш сона тӀабенар боккха бала ба, укх лаьтта бахаш болча кенаӀанхошта а, перезахошта а со бӀаргавайча везаргвоацача ваьккхав оаш. Вай дукха дац, нагахьа санна уж вӀашагӀ а кхийтта вайх лате, са цӀагӀара саг дийна вусаргвац».
<p><a href="genesis34.html" target="_blank"><b>Доладалар (Бытие) 34:31</b></a>  «ТӀаккха уж мишта бихьаб, – корзагӀбайлар ШимӀеи Левии, – тха йишийца харцахьа лелача кхалсагаца санна лела?!»
<p><a href="genesis35.html" target="_blank"><b>Доладалар (Бытие) 35:1</b></a>  Дала аьлар Йоакъапага: «Бет-Эл цӀи йолча шахьаре хьал тӀа а ваьле, ваха а ха, хӀаьта Сона – хьай вешех Ӏесавах хьо ведда воагӀача хана хьона духьалвенача Далла – лаьрхӀе сагӀа даккха моттиг а кийчъе цига».
<p><a href="genesis35.html" target="_blank"><b>Доладалар (Бытие) 35:2</b></a>  Ший дезалга а, шийца болчарга а Йоакъапа аьлар: «ДӀакховса шоай боаца теник-аьлий, тӀера дувхар а хувца, цӀен а ле.
<p><a href="genesis35.html" target="_blank"><b>Доладалар (Бытие) 35:3</b></a>  Цул тӀехьагӀа новкъа довла кийчле, вай Бет-Эле даха новкъа довл. Халача дийнахьа са дуӀан жоп а денна, со миччахьа вахача а, соца хинна волча Далла лаьрхӀа сагӀа даккха моттиг кийчъергья аз цига».
<p><a href="genesis35.html" target="_blank"><b>Доладалар (Бытие) 35:4</b></a>  Шоашка хинна шоай боаца теник-аьлий а, шоай лергара гӀалкхаш а дӀаелар цар Йоакъапага. Цо уж Шехем-шахьара йистте нажа гаьна кӀала лаьттах дӀаехкар.
<p><a href="genesis35.html" target="_blank"><b>Доладалар (Бытие) 35:5</b></a>  Юха уж новкъа баьлар. Дала кхерам тӀатессар царна гонахьа йолча шахьарашка бахача наха, цудухьа Йоакъапа дезалла зулам де дагахьа цхьаккха а тӀехьа валанзар.
<p><a href="genesis35.html" target="_blank"><b>Доладалар (Бытие) 35:6</b></a>  Йоакъап а, цунца хиннараш а, КенаӀан-мехкарча Луз цӀи йолча моттиге (хӀанз Бет-Эл) баьхкар.
<p><a href="genesis35.html" target="_blank"><b>Доладалар (Бытие) 35:7</b></a>  Цигахьа цо Далла сагӀа доаккха моттиг а кечйир, цу моттигах Эл-Бет-Эл аьнна цӀи а тиллар, хӀана аьлча, укхаза Дала Ше вовзийтавар цунна, ер ший вешех ведда водача хана.
<p><a href="genesis35.html" target="_blank"><b>Доладалар (Бытие) 35:8</b></a>  РабиӀат кхаьба Дебира елар, из Бет-Эла юххе ягӀача нажа кӀала дӀаеллар. Цудухьа тиллай цу моттигах Аллон-Бахут аьнна цӀи.
<p><a href="genesis35.html" target="_blank"><b>Доладалар (Бытие) 35:9</b></a>  Йоакъап Падан-Арамера юхавеча, Дала, кхы цкъа а Ше гойтар цунна, даькъалвир из.
<p><a href="genesis35.html" target="_blank"><b>Доладалар (Бытие) 35:10</b></a>  Дала аьлар цунга: «Хьа цӀи Йоакъап я, амма, хӀанз денз хьох кхы Йоакъап аргдац: хьа цӀи Исраьил хургья». Иштта Дала цунах Исраьил аьнна цӀи тиллар.
<p><a href="genesis35.html" target="_blank"><b>Доладалар (Бытие) 35:11</b></a>  Дала аьлар: «Со Низбола Даьла ва. Дукха дезал хулаш а уж дезал бебаш а хургва хьо. Халкъ хьадаргда хьох, дукха халкъаш хьадаргда хьох, паччахьаш хургба хьа тӀехьен юкъе.
<p><a href="genesis35.html" target="_blank"><b>Доладалар (Бытие) 35:12</b></a>  ИбрахӀама а, Исхьакха а денна лаьтта хьона лу Аз, хьо дӀаваьлча, хьа тӀехьенна а лургда Аз из».
<p><a href="genesis35.html" target="_blank"><b>Доладалар (Бытие) 35:13</b></a>  ТӀаккха цунца къамаьл даьча моттигера вахар Даьла.
<p><a href="genesis35.html" target="_blank"><b>Доладалар (Бытие) 35:14</b></a>  Йоакъапа Дала шийца къамаьл даьча мотте кхертӀо оттабир. Цу тӀа Далла лаьрхӀа даьтта а чхьагӀар а деттар.
<p><a href="genesis35.html" target="_blank"><b>Доладалар (Бытие) 35:15</b></a>  Дала шийца къамаьл даьча моттигах Бет-Эл аьнна цӀи а тиллар Йоакъапа.
<p><a href="genesis35.html" target="_blank"><b>Доладалар (Бытие) 35:16</b></a>  Бет-Элера дӀа а баха, Эпрати-шахьара гаьна боаццаш уж Ӏеш болча хана, Рахьал берах хьайзар.
<p><a href="genesis35.html" target="_blank"><b>Доладалар (Бытие) 35:17</b></a>  ЧӀоагӀа халача йолаш, бала озар цо. Бер хьаэцаш йолча кхалсага аьлар: «Кхера ма кхера, хьа хӀанз а воӀ ва».
<p><a href="genesis35.html" target="_blank"><b>Доладалар (Бытие) 35:18</b></a>  Ший са чура хьалдалале, Рахьала ший кӀаьнках Бен-Они аьнна цӀи тиллар, амма, дас Бен-Яман аьлар цунах.
<p><a href="genesis35.html" target="_blank"><b>Доладалар (Бытие) 35:19</b></a>  Рахьал кхелхар, Эпрати-шахьарга (тахан Байтлахьам оал цох) бодача новкъа дӀаеллар из.
<p><a href="genesis35.html" target="_blank"><b>Доладалар (Бытие) 35:20</b></a>  Цун каша тӀа, чурта кхертӀо оттабир Йоакъапа. Из кхертӀо хӀанз а Рахьала каша тӀа латташ ба.
<p><a href="genesis35.html" target="_blank"><b>Доладалар (Бытие) 35:21</b></a>  Ший никъ кхы дӀахо а бихьа, Мигдал-Ӏедар оалача моттиге ший чаьтар оттадир Исраьила.
<p><a href="genesis35.html" target="_blank"><b>Доладалар (Бытие) 35:22</b></a>  Исраьил цу моттиге Ӏеш волча хана, Рабаан ший даь лай йолча Балхьатаца Ӏовижар. Исраьила хайра из. Йоакъапа шийтта воӀ вар.
<p><a href="genesis35.html" target="_blank"><b>Доладалар (Бытие) 35:23</b></a>  Леас баь къонгаш: Йоакъапа воккхагӀа вар – Рабаан, тӀаккха ШимӀа, Леви, ЯхӀуд, Иссархан, Забул.
<p><a href="genesis35.html" target="_blank"><b>Доладалар (Бытие) 35:24</b></a>  Рахьала баьраш: Ювсап, Бен-Яман.
<p><a href="genesis35.html" target="_blank"><b>Доладалар (Бытие) 35:25</b></a>  Рахьала лай йолча Балхьата баьраш: Дан, Наптал.
<p><a href="genesis35.html" target="_blank"><b>Доладалар (Бытие) 35:26</b></a>  Леай лай йолча ЗулпаӀа баь къонгаш: Гадо, Ашар. Уж Йоакъапа Падан-Араме баь къонгаш бар.
<p><a href="genesis35.html" target="_blank"><b>Доладалар (Бытие) 35:27</b></a>  Кхиръят-АрбаӀа (Хьеврон) юххе Мамари цӀи йолча моттиге Ӏеш волча ший даьна Исхьакха юхатӀавахар Йоакъап. Цига гӀолла цхьан хана тӀабаьхка нах болаш лийннабар ИбрахӀам а Исхьакх а.
<p><a href="genesis35.html" target="_blank"><b>Доладалар (Бытие) 35:28</b></a>  Исхьакха бӀаьи дезткъа шу дар,
<p><a href="genesis35.html" target="_blank"><b>Доладалар (Бытие) 35:29</b></a>  из леча хана. Дуне тӀа дукха ха яьккха, виззалца дунен чам биа къаьна саг вар Исхьакх, укх дунен тӀара дӀа а кхелха, ший дайх из дӀакхетача хана. Цун къонгаша Ӏесава а, Йоакъапа а дӀавеллар из.
<p><a href="genesis36.html" target="_blank"><b>Доладалар (Бытие) 36:1</b></a>  Ӏесава (е кхыча бесса аьлча Эдома) тӀехье ер я.
<p><a href="genesis36.html" target="_blank"><b>Доладалар (Бытие) 36:2</b></a>  КенаӀан-мехкара кхалнах боалабир Ӏесава: Ӏада, АхӀлибам, Басамат. Ӏада хьетахочун Эйлона йоӀ яр. АхӀлибам яр Ӏанай йоӀ а, хьаьвихочун ЦӀибӀона виӀий йоӀ а.
<p><a href="genesis36.html" target="_blank"><b>Доладалар (Бытие) 36:3</b></a>  Басамат яр ИсмаӀала йоӀ а, Набуята йиша а.
<p><a href="genesis36.html" target="_blank"><b>Доладалар (Бытие) 36:4</b></a>  Ӏадас Ӏесава Элипаз вир, Басамата РаӀал вир.
<p><a href="genesis36.html" target="_blank"><b>Доладалар (Бытие) 36:5</b></a>  АхӀлибама ЕӀуш а, ЯӀлам а, Кхорахь а вир. КенаӀан-мехка Ӏесава баь къонгаш бар уж.
<p><a href="genesis36.html" target="_blank"><b>Доладалар (Бытие) 36:6</b></a>  Ший истий а, къонгаш а, мехкарий а, цӀагӀара беррига Ӏуй а, доахан а, КенаӀане гулбаь боахам а ийца, ший воша Йоакъап волча оагӀорахьа ца а водаш нийсса вокх оагӀорахьа ваха дӀавахар Ӏесав.
<p><a href="genesis36.html" target="_blank"><b>Доладалар (Бытие) 36:7</b></a>  Цу шинне дукха хьал а, хьайбаш а дар. Уж тӀабаьхка Ӏеш хиннача лаьтта царна дӀатарбала а, баха а хала дар.
<p><a href="genesis36.html" target="_blank"><b>Доладалар (Бытие) 36:8</b></a>  Иштта дӀаваха, СеӀир мехка ваха хайр Ӏесав (е Эдом).
<p><a href="genesis36.html" target="_blank"><b>Доладалар (Бытие) 36:9</b></a>  СеӀир-лоамашкахьа Ӏийнача эдомхой даь Ӏесава тӀехье ер я.
<p><a href="genesis36.html" target="_blank"><b>Доладалар (Бытие) 36:10</b></a>  Ӏесава къонгий цӀераш яр: Ӏесава сесага Ӏаде воӀ Элипаз, Ӏесава сесага Басамата воӀ РаӀал.
<p><a href="genesis36.html" target="_blank"><b>Доладалар (Бытие) 36:11</b></a>  Элипаза къонгаш: Теман, Омар, Цепа, ГаӀтам, Кхеназ.
<p><a href="genesis36.html" target="_blank"><b>Доладалар (Бытие) 36:12</b></a>  Ӏесава виӀий Элипаза ТамнаӀ цӀи йолаш Ӏу яр. Цо Элипаза Ӏамалекх вир. Уж Ӏесава сесага Ӏадий дезала дезал бар.
<p><a href="genesis36.html" target="_blank"><b>Доладалар (Бытие) 36:13</b></a>  РаӀала къонгаш бар: Нахьат, Зерахь, Шамма, Мизза. Уж Ӏесава сесага Басамата дезала дезал бар.
<p><a href="genesis36.html" target="_blank"><b>Доладалар (Бытие) 36:14</b></a>  Ӏесава сесаго, Ӏаний йоӀа, ЦӀибӀона виӀий йоӀа АхӀлибама Ӏесава баь бар: ЕӀуш, ЯӀлам, Кхорахь.
<p><a href="genesis36.html" target="_blank"><b>Доладалар (Бытие) 36:15</b></a>  Ӏесава тӀехьенах хьадаьннача ваьрашта керттелаттараш (баьччий) ераш бар: Ӏесава хьалхарча виӀий Элипаза къонгаш Теман, Омар, Цепа, Кхеназ, 
<p><a href="genesis36.html" target="_blank"><b>Доладалар (Бытие) 36:16</b></a>  Кхорахь, ГаӀтам, Ӏамалекх. Уж Эдома мехка ваьхача Элипазах хьабаьнна баьччий ба. Иштта Ӏадий дезалий дезал а бар уж.
<p><a href="genesis36.html" target="_blank"><b>Доладалар (Бытие) 36:17</b></a>  Ӏесава виӀий РаӀала къонгаш бар: баьччий Нахьат, Зерахь, Шамма, Мизза. Уж Эдома мехка ваьхача РаӀалах хьабаьнна баьччий бар. Иштта Ӏесава сесага Басамата дезала дезал а бар уж.
<p><a href="genesis36.html" target="_blank"><b>Доладалар (Бытие) 36:18</b></a>  Ӏесава а цун сесага Ӏаний йиӀий АхӀлибама а къонгаш бар: ЕӀуш, ЯӀлам, Кхорахь.
<p><a href="genesis36.html" target="_blank"><b>Доладалар (Бытие) 36:19</b></a>  Уж Ӏесава (Эдома) къонгаш а, цун халкъан юкъе хинна баьччий ба.
<p><a href="genesis36.html" target="_blank"><b>Доладалар (Бытие) 36:20</b></a>  Эдоме Ӏеш бар хьорихочун СеӀира къонгаш: Лотан, Шобал, ЦӀибӀон, Ӏана,
<p><a href="genesis36.html" target="_blank"><b>Доладалар (Бытие) 36:21</b></a>  Дишон, Эцар, Дишан. Эдоме бола СеӀира къонгаш хьорихой баьччий бар.
<p><a href="genesis36.html" target="_blank"><b>Доладалар (Бытие) 36:22</b></a>  Лотана къонгаш: Хьори, Хеймам. ТамнаӀ цӀи йолаш йиша а яр Лотана.
<p><a href="genesis36.html" target="_blank"><b>Доладалар (Бытие) 36:23</b></a>  Шобала къонгаш: Ӏалван, Манахьат, Ӏейбал, Шапи, Онам.
<p><a href="genesis36.html" target="_blank"><b>Доладалар (Бытие) 36:24</b></a>  ЦӀибӀона къонгаш: АяхӀу, Ӏана. Ший даь ЦӀибӀона вараш йоажаеш воаллаш, яьссача ара дӀайха хий корадаь Ӏана вар из.
<p><a href="genesis36.html" target="_blank"><b>Доладалар (Бытие) 36:25</b></a>  Ӏаний бераш: воӀ Дишон, йоӀ АхӀлибам. 
<p><a href="genesis36.html" target="_blank"><b>Доладалар (Бытие) 36:26</b></a>  Дишона къонгаш: Хьамдан, Эшбан, Йитран, Керан.
<p><a href="genesis36.html" target="_blank"><b>Доладалар (Бытие) 36:27</b></a>  Эцара къонгаш: Билхан, ЗаӀаван, Ӏакхан.
<p><a href="genesis36.html" target="_blank"><b>Доладалар (Бытие) 36:28</b></a>  Дишана къонгаш: Уц, Аран.
<p><a href="genesis36.html" target="_blank"><b>Доладалар (Бытие) 36:29</b></a>  Иштта, хьорихой баьччий бар: Лотан, Шобал, ЦӀибӀон, Ӏана,
<p><a href="genesis36.html" target="_blank"><b>Доладалар (Бытие) 36:30</b></a>  Дишон, Эцар, Дишан. Уж СеӀир-мехка шо-шоай тоабаш йолаш бар.
<p><a href="genesis36.html" target="_blank"><b>Доладалар (Бытие) 36:31</b></a>  Исраьила-мехка паччахьаш хилале Эдоме ер паччахьаш бар:
<p><a href="genesis36.html" target="_blank"><b>Доладалар (Бытие) 36:32</b></a>  БеӀара воӀ БулаӀ. Цо паччахьал даьча шахьара цӀи ДинхӀаба яр.
<p><a href="genesis36.html" target="_blank"><b>Доладалар (Бытие) 36:33</b></a>  БулаӀ велча, цун когаметта Ябаб вера. Из Бацар-шахьарера Зерахьа воӀ вар.
<p><a href="genesis36.html" target="_blank"><b>Доладалар (Бытие) 36:34</b></a>  Ябаб велча, цун когаметта теманхой мехкара Хьушам вера.
<p><a href="genesis36.html" target="_blank"><b>Доладалар (Бытие) 36:35</b></a>  Хьушам велча, цун когаметта Бедадан воӀ ХӀадад вера. Моъав-мехка маданхошца толам баьккха вар из, цун шахьара цӀи Ӏавит яр.
<p><a href="genesis36.html" target="_blank"><b>Доладалар (Бытие) 36:36</b></a>  ХӀадад велча, цун когаметта Масрекха-шахьарера Самла вера.
<p><a href="genesis36.html" target="_blank"><b>Доладалар (Бытие) 36:37</b></a>  Самла велча, цун когаметта хина йистерча Рехьабат-шахьарера Шаул вера.
<p><a href="genesis36.html" target="_blank"><b>Доладалар (Бытие) 36:38</b></a>  Шаул велча, цун когаметта Ӏахбара воӀ БаӀал-Хьанан вера.
<p><a href="genesis36.html" target="_blank"><b>Доладалар (Бытие) 36:39</b></a>  Ӏахбара воӀ БаӀал-Хьанан велча, цун когаметта ХӀадар вера. Цун шахьара цӀи ПаӀу яр. Мезахьаба йиӀий Матарада йоӀ Ма-ХӀайтӀабал яр цун сесаг.
<p><a href="genesis36.html" target="_blank"><b>Доладалар (Бытие) 36:40</b></a>  Ераш я Ӏесава тӀехьенах болча баьччий цӀераш, цар тайпашка а, лаьтташка а хьежжа: ТамнаӀ, Ӏалви, Етет,
<p><a href="genesis36.html" target="_blank"><b>Доладалар (Бытие) 36:41</b></a>  АхӀлибам, Эла, Пинон,
<p><a href="genesis36.html" target="_blank"><b>Доладалар (Бытие) 36:42</b></a>  Кхеназ, Теман, Мубацар,
<p><a href="genesis36.html" target="_blank"><b>Доладалар (Бытие) 36:43</b></a>  Магдаал, Ӏирам. Цар доал ду лаьтташ а цар цӀераш лелаеш дар. Эдоме баха нах берригаш а Ӏесавах хьабаьнна бар, цун тӀехье яр.
<p><a href="genesis37.html" target="_blank"><b>Доладалар (Бытие) 37:1</b></a>  Йоакъап ший да тӀавена саг а волаш ваьхача КенаӀан-мехка вахаш вар.
<p><a href="genesis37.html" target="_blank"><b>Доладалар (Бытие) 37:2</b></a>  Ер да Йоакъапах а цун тӀехьенах а дувцар. Вурийтта шу даьлча денз Ювсап ший даьна баьча вежарашца, Балхьатеи ЗулпаӀеи къонгашца, ший даь жа а гаьзарий а йоажош вар. Ювсапа ший вежараша даь во хӀама даьга дӀадувцар.
<p><a href="genesis37.html" target="_blank"><b>Доладалар (Бытие) 37:3</b></a>  Исраьил (е Йоакъап) воккха саг волча хана дунен чу ваьннавар Ювсап, цудухьа вокха къонгел дукхагӀа везар цунна из. Цо Ювсапа хоза кийчдаь дувхар делар.
<p><a href="genesis37.html" target="_blank"><b>Доладалар (Бытие) 37:4</b></a>  Белггала шоайла дукхагӀа даьна Ювсап везалга хайча из вежарашта чӀоагӀа гоамвелар, цунна нийсса дӀабӀарахьажа а цунга дӀайистхила а могаш бацар уж.
<p><a href="genesis37.html" target="_blank"><b>Доладалар (Бытие) 37:5</b></a>  Цкъа Ювсапа гӀа дайра. Цо из вежарашка дийцар, хӀаьта царна Ювсап кхы а чӀоагӀагӀа гоамвелар.
<p><a href="genesis37.html" target="_blank"><b>Доладалар (Бытие) 37:6</b></a>  Цо аьлар царга: «ЛадувгӀалаш, сона фу гӀа дайра.
<p><a href="genesis37.html" target="_blank"><b>Доладалар (Бытие) 37:7</b></a>  Вай кхай тӀа цӀовнаш деш дар. ЦӀаьхха са цӀов ай а бенна, дӀанийсбелар, шун цӀовнаш, цунна гонахьа а айтта, цунна суждне дахар».
<p><a href="genesis37.html" target="_blank"><b>Доладалар (Бытие) 37:8</b></a>  Вежараша аьлар цунга: «Хье паччахь а хинна, тхона кулгалдеш хургва мотт хьона?» Цун гӀа а, цо из дувцар а бахьан долаш, кхы а чӀоагӀагӀа гоамвелар царна из.
<p><a href="genesis37.html" target="_blank"><b>Доладалар (Бытие) 37:9</b></a>  Кхы а цхьа гӀа дайра Ювсапа, из а вежарашта дийцар цо: «ЛадувгӀалаш, кхы а цхьа гӀа дайра сона: сона суждне ухаш малх а, бутт а, цхьайтта седкъа а бар».
<p><a href="genesis37.html" target="_blank"><b>Доладалар (Бытие) 37:10</b></a>  Вежарашта дийца ца Ӏеш, даьна а дийцар цо из гӀа. Дас бехк баьккхар цох: «Из фу гӀа да хьона дайнар? Со а, хьа нана а, хьа вежарий а хьона суждне ухаргда яхилга да-кх хьа из?»
<p><a href="genesis37.html" target="_blank"><b>Доладалар (Бытие) 37:11</b></a>  Вежараша шоай дегашка къувлар цунцара хьагӀ а эгӀазал а, хӀаьта дас дагахьа лоаттадора цун дешаш.
<p><a href="genesis37.html" target="_blank"><b>Доладалар (Бытие) 37:12</b></a>  Шоай даь жа доажаде Шехем оалача моттиге бахар вежарий.
<p><a href="genesis37.html" target="_blank"><b>Доладалар (Бытие) 37:13</b></a>  Исраьила аьлар Ювсапага: «Шехема уллув жа доажадеш ба хьа вежарий, хьо уж болча вахийтача фу дар-хьогӀ аз». «Со кийча ва», – жоп делар Ювсапа.
<p><a href="genesis37.html" target="_blank"><b>Доладалар (Бытие) 37:14</b></a>  Дас аьлар цунга: «Ваха а вахе, хьажа, хьай вежарий фу деш ба а, жа миштад а, юха а вай сона цунах жоп а да». Хьеврон-аренгара Шехеме вахийтар цо Ювсап.
<p><a href="genesis37.html" target="_blank"><b>Доладалар (Бытие) 37:15</b></a>  Цигахьа тувла а венна из лелача гӀолла, цунна духьала кхийтар цхьа наькъахо. Цо хаьттар Ювсапага: «Ӏа фу лех?» – аьнна.
<p><a href="genesis37.html" target="_blank"><b>Доладалар (Бытие) 37:16</b></a>  Ювсапа аьлар: «Аз сай вежарий лех. Хой хьона, мичахьа ба уж шоай жа доажадеш?»
<p><a href="genesis37.html" target="_blank"><b>Доладалар (Бытие) 37:17</b></a>  «Уж укхазара дӀабахаб, – жоп делар наькъахочо, – сона хезар цар оалаш: „Доттане гӀоргда вай“». ТӀехьа вахача Ювсапа ший вежарий Доттан оалача шахьара йистера корабир.
<p><a href="genesis37.html" target="_blank"><b>Доладалар (Бытие) 37:18</b></a>  Гаьннара Ювсап воагӀаш а вайна, шоашта из тӀакхачале, вежараша барт бир из ве.
<p><a href="genesis37.html" target="_blank"><b>Доладалар (Бытие) 37:19</b></a>  «Хьалла воагӀа ер гӀанаш гуш вар! – аьлар цар. –
<p><a href="genesis37.html" target="_blank"><b>Доладалар (Бытие) 37:20</b></a>  Ве а вийна, гӀув чу кхосса веза вай из, цӀагӀа из аькхо виъав аргда вай. ТӀаккха ховргда вайна, цун гӀанех фу хул».
<p><a href="genesis37.html" target="_blank"><b>Доладалар (Бытие) 37:21</b></a>  Из къамаьл хезача, Ювсап цар карар ваьккхар Рабаана. Цо аьлар: «А, из вургвац вай».
<p><a href="genesis37.html" target="_blank"><b>Доладалар (Бытие) 37:22</b></a>  Кхы а аьлар цо: «ЦӀий Ӏо ма дахийта. Яьсса латтача укх гӀувча кхоссаргва вай из, хӀаьта кулг ма бӀехде шоай». Царех кӀалхар а ваьккха, да волча из дӀавахийта ловш вар Рабаан.
<p><a href="genesis37.html" target="_blank"><b>Доладалар (Бытие) 37:23</b></a>  Ювсап вежарашта тӀавеча цунна тӀера тайп-тайпара бос бола хоза барзкъаш Ӏодаьхар цар.
<p><a href="genesis37.html" target="_blank"><b>Доладалар (Бытие) 37:24</b></a>  Чу хий доацача яьссача гӀув чу кхессар из вежараша.
<p><a href="genesis37.html" target="_blank"><b>Доладалар (Бытие) 37:25</b></a>  ХӀама яъа Ӏохайшача царна байра ГалӀад цӀи йолча меттера инкалашца боагӀа ИсмаӀала тӀехьенах бола базархой-маданхой. Хоза хьадж йоагӀа хӀамаш инкалаш тӀа а етта, Мисар-мехка болхар уж.
<p><a href="genesis37.html" target="_blank"><b>Доладалар (Бытие) 37:26</b></a>  ЯхӀуда аьлар вежарашка: «Вайна фу пайда ба, воша ве а вийна цох дар ложкъадаь Ӏийча?
<p><a href="genesis37.html" target="_blank"><b>Доладалар (Бытие) 37:27</b></a>  Цул дикагӀа да вай из цу ИсмаӀала тӀехьенах болча нахага дӀавохке, цунна кулг тӀадахьа а дезаргдац – вай воша ма вий из». Вежарий раьза хилар цо аьнначунна. (Рабаан вацар царца цу хана.)
<p><a href="genesis37.html" target="_blank"><b>Доладалар (Бытие) 37:28</b></a>  Уж базархой-маданхой тӀехбовлача хана вежараша Ювсап, гӀув чура хьал а ваьккха, ткъо шейкал мах а баь, царга вехкар. Цу наха из Мисаре дӀавигар.
<p><a href="genesis37.html" target="_blank"><b>Доладалар (Бытие) 37:29</b></a>  Рабаана ханзар хиннар фу дар. ГӀувна тӀавахача цигахьа Ювсап ца вайча халача этта шийна тӀера хӀамаш эттӀайир цо.
<p><a href="genesis37.html" target="_blank"><b>Доладалар (Бытие) 37:30</b></a>  Юха а вена, цо аьлар вежарашка: «ЗӀамига саг цигахьа вац! Со хӀанз даьна духьала мишта гӀоргва?»
<p><a href="genesis37.html" target="_blank"><b>Доладалар (Бытие) 37:31</b></a>  ТӀаккха цар бодж е а йийнна, цун цӀий хьаькхар Ювсапа кочах.
<p><a href="genesis37.html" target="_blank"><b>Доладалар (Бытие) 37:32</b></a>  ТӀаккха из коч шоай даьна тӀа а йихьа, цар аьлар: «Ер кораяьй тхона. Хьажал, хьа виӀий йий ер?»
<p><a href="genesis37.html" target="_blank"><b>Доладалар (Бытие) 37:33</b></a>  Коч яйзача дас аьлар: «Ер са виӀий коч я! Из аькхо виъав! Ювсап аькхо вӀашагӀваьккхав».
<p><a href="genesis37.html" target="_blank"><b>Доладалар (Бытие) 37:34</b></a>  Шийна тӀера барзкъа эттӀадаь, Ӏаьржа дувхар а дийха, дукхача деношка цунах вийлхар Йоакъап.
<p><a href="genesis37.html" target="_blank"><b>Доладалар (Бытие) 37:35</b></a>  Беррига цун къонгаш, мехкарий из теве гӀертар, бакъда, из те лаьрхӀа вацар: «Сай воӀа саготдеш Ӏаьхартден чу гӀоргва со», – йоахар цо. Кхы дӀахо а велхаш вар да.
<p><a href="genesis37.html" target="_blank"><b>Доладалар (Бытие) 37:36</b></a>  ХӀаьта цу хана маданхоша Мисар-мехка пирӀо лоравеш ха деш латтачар хьаким волча Патифарага вехкар Ювсап.
<p><a href="genesis38.html" target="_blank"><b>Доладалар (Бытие) 38:1</b></a>  Цу хана ший вежарий болчар дӀа а ваха, Ӏадулам оалача моттиге Хьира цӀи йола саг волча Ӏеш вар ЯхӀуд.
<p><a href="genesis38.html" target="_blank"><b>Доладалар (Бытие) 38:2</b></a>  Цига ЯхӀуда ШуӀа цӀи йолча кенаӀанхочун йоӀ яйзар. Из хьайоала а яь, цунах кхийтар из.
<p><a href="genesis38.html" target="_blank"><b>Доладалар (Бытие) 38:3</b></a>  Сесаго берах а кхийна воӀ вича цунах цӀи Ӏаьр аьнна тилар цо.
<p><a href="genesis38.html" target="_blank"><b>Доладалар (Бытие) 38:4</b></a>  Юха а берах хинна воӀ вир ЯхӀуда сесаго. ВоӀах Онан аьнна цӀи тилар цо.
<p><a href="genesis38.html" target="_blank"><b>Доладалар (Бытие) 38:5</b></a>  Цхьаькха воӀ ше вича, цунах Шейла аьнна цӀи тиллар цо. ЯхӀуд Кезаб оалача моттиге вар цу хана.
<p><a href="genesis38.html" target="_blank"><b>Доладалар (Бытие) 38:6</b></a>  Ший хьалхарча воӀа Ӏаьра Тамари цӀи йолаш саг йоалайир ЯхӀуда.
<p><a href="genesis38.html" target="_blank"><b>Доладалар (Бытие) 38:7</b></a>  Амма, Ӏаьр къинош доахкаш саг хиларах, Везча Аьлано са ийцар цун.
<p><a href="genesis38.html" target="_blank"><b>Доладалар (Бытие) 38:8</b></a>  ТӀаккха ЯхӀуда аьлар Онанага: «Хьа вешех йисачунца Ӏо а виже, маьр веший декхар кхоачашде деза Ӏа, веший тӀехье хургйолаш».
<p><a href="genesis38.html" target="_blank"><b>Доладалар (Бытие) 38:9</b></a>  Амма, Онана ховра цу тӀехьен да ше хургвоацилга, цудухьа хӀара ше из кхалсаг йолча чу мел водача хана ший фу лаьтта Ӏо а дахийте мара водацар из, цу веший сесага бер хургдоацаш, ший фу ший вешийна ца далар духьа.
<p><a href="genesis38.html" target="_blank"><b>Доладалар (Бытие) 38:10</b></a>  Везча Аьлана хьалхашка къа долаш хӀама дар из, цудухьа Онана са дӀаийцар Цо.
<p><a href="genesis38.html" target="_blank"><b>Доладалар (Бытие) 38:11</b></a>  ТӀаккха цу шиннена хиннар зӀамагӀа волча воӀа хилар кхераш, ЯхӀуда аьлар ший несийга Тамарега: «Са воӀ Шейла воккха хиллалца, хьай да волча дӀа а гӀой, мар воацаш йиса кхалсаг Ӏе еззача бесса Ӏе». Тамари ший даь цӀа дӀаяхар.
<p><a href="genesis38.html" target="_blank"><b>Доладалар (Бытие) 38:12</b></a>  Дикка ха яьлча, ЯхӀуда сесаг, ШуӀий йоӀ елар. Ший сатийначул тӀехьагӀа, ЯхӀуда ший жа лоргаш бола нах болча Тамне вахар. Ӏадулам-шахьарера цун доттагӀа Хьира а вахар цунца.
<p><a href="genesis38.html" target="_blank"><b>Доладалар (Бытие) 38:13</b></a>  Тамарега аьлар: «Хьа маьрда Тамне жа ларга водаш ва».
<p><a href="genesis38.html" target="_blank"><b>Доладалар (Бытие) 38:14</b></a>  Жерал ягӀача кхалсага дувхар дӀа а даьккха, юхь къайла йоаккхаш тӀа хӀама а кхелла, Тамне бодача новкъарча Ӏенаим-шахьаре чувоаллача моттиге Ӏохайра из. Цунна ховра, Шейла воккха хинналга а, ше цунга маьре дӀа ца лулга а.
<p><a href="genesis38.html" target="_blank"><b>Доладалар (Бытие) 38:15</b></a>  Тамари шийна яйча, цун юхь дӀакъайлаяьккха хиларах из нахаца лела кхалсаг я мотташ хилар ЯхӀуд.
<p><a href="genesis38.html" target="_blank"><b>Доладалар (Бытие) 38:16</b></a>  Кхалсага тӀа а ваха, цо аьлар: «Хьоца Ӏовужаргва со». Цунна ханзар, из ший нус йолга. Кхалсаго хаьттар: «Ӏа фу лургья сона, хьо сайца аз Ӏовужийтарг?».
<p><a href="genesis38.html" target="_blank"><b>Доладалар (Бытие) 38:17</b></a>  ЯхӀуда жоп делар: «Аз сай жена юкъера бӀийг яйтаргья хьона». Кхалсаго юха а хаьттар: «Каралоацама хӀама лургйий Ӏа, бӀийг хьаяйтталца?»
<p><a href="genesis38.html" target="_blank"><b>Доладалар (Бытие) 38:18</b></a>  ЯхӀуда хаьттар: «Фу еза хьона каралоацама?» Кхалсаго жоп делар: «Хьа кач улла махьар а, хьа бе йоалла Ӏаса а еза сона». Цо яхар дӀа а енна, цунца Ӏовижар ЯхӀуд. Тамари цунна берах хилар.
<p><a href="genesis38.html" target="_blank"><b>Доладалар (Бытие) 38:19</b></a>  Цигара дӀа а яха, шийна тӀакхехка хӀамаш Ӏо а яьха, жерал ягӀача кхалсага дувхар тӀадийхар цо.
<p><a href="genesis38.html" target="_blank"><b>Доладалар (Бытие) 38:20</b></a>  Цу хана ЯхӀуда ший доттагӀа Ӏадуламхо Хьира вахийтар, бӀийг а ийца, ше каралоацама енна хӀамаш хьа я аьнна, цу кхалсагагара. Амма, доттагӀчунна из кхалсаг корайинзар.
<p><a href="genesis38.html" target="_blank"><b>Доладалар (Бытие) 38:21</b></a>  Цо хаьттар цигарча нахага: «Ӏенаима уллув болча наькъа йисте Ӏеш хинна, нахаца лелаш хинна кхалсаг мичай?» – аьнна. Цар жоп делар: «Укхаза-м хиннаяц цхьаккхе а нахаца лелаш йола кхалсаг».
<p><a href="genesis38.html" target="_blank"><b>Доладалар (Бытие) 38:22</b></a>  ЯхӀуд волча юха а вена, Хьирас аьлар: «Сона из корайинзар, цигарча наха: „Укхаза цхьаккха а нахаца лела кхалсаг яц“, – аьлар».
<p><a href="genesis38.html" target="_blank"><b>Доладалар (Бытие) 38:23</b></a>  ЯхӀуда аьлар: «Даьллахьий, шийга яр шийна ютаялар цо, вайх нах ца бийлачахь. Аз цунна бӀийг яхьийтаяр, амма из хьона корайинзар».
<p><a href="genesis38.html" target="_blank"><b>Доладалар (Бытие) 38:24</b></a>  Кхо бутт баьлча, ЯхӀудага аьлар: «Нахаца а лийнна, берах хиннай хьа нус Тамари!» ЯхӀуда аьлар: «Ара а яьккхе, йоагае из!»
<p><a href="genesis38.html" target="_blank"><b>Доладалар (Бытие) 38:25</b></a>  Амма, ше дӀаюгача хана маьрдаьга саг вайтар Тамаре: «Ер хӀамаш йолча сага берах хиннай со. Хьажал, хьанад хой хьона ер махьар а, Ӏаса а», – аьнна.
<p><a href="genesis38.html" target="_blank"><b>Доладалар (Бытие) 38:26</b></a>  ЯхӀуда яйзар уж хӀамаш, цо аьлар: «Цунна никъ сачул дуккха дикагӀа ба, хӀана аьлча, аз сай декхар кхоачашдинзар, сай воӀа Шейлана из дӀаяланзар». Кхы цунца Ӏовижанзар ЯхӀуд.
<p><a href="genesis38.html" target="_blank"><b>Доладалар (Бытие) 38:27</b></a>  Бер де деза ха тӀакхаьчача, Тамаре кер чу ши бер долга хайра.
<p><a href="genesis38.html" target="_blank"><b>Доладалар (Бытие) 38:28</b></a>  Бер деча хана хьалхарча бера кулг гучадаьлча, бер хьаэцача кхалсаго, цун кулгах цӀе тай дийхка, аьлар: «Ер хьалхара ва».
<p><a href="genesis38.html" target="_blank"><b>Доладалар (Бытие) 38:29</b></a>  Амма кӀаьнка кулг юха даьлар, хӀаьта хьалха цун воша ваьлар дунен чу. Бер хьаэцача кхалсаго аьлар: «Хьо мишта чакхваьлар, Парас?!» Цу кӀаьнках цӀи Парас тиллар.
<p><a href="genesis38.html" target="_blank"><b>Доладалар (Бытие) 38:30</b></a>  Юха кулгах цӀе тай доаллар а ваьлар гуча. Цунах цӀи Зерахь тиллар.
<p><a href="genesis39.html" target="_blank"><b>Доладалар (Бытие) 39:1</b></a>  Базархоша-маданхоша Мисар-мехка воалавир Ювсап. ПирӀов лоравеш ха деш болчарна тӀавиллача хьакимо, пирӀовна улувчарех цаӀ волча мисархочо Патифара ийцар из царгар.
<p><a href="genesis39.html" target="_blank"><b>Доладалар (Бытие) 39:2</b></a>  Веза Аьла вар Ювсапаца, цун дика аьттув хилар ший дикагӀйола оагӀонаш дӀахьокха, цудухьа цун аьла волча мисархочо ший фусаме ваха витар из.
<p><a href="genesis39.html" target="_blank"><b>Доладалар (Бытие) 39:3</b></a>  Цун фусам-даьна гора Веза Аьла Ювсапаца хилар а, цо деча гӀулакхашта тӀехь гӀо деш из хилар а.
<p><a href="genesis39.html" target="_blank"><b>Доладалар (Бытие) 39:4</b></a>  Патифар раьза вар Ювсапа. Цох хьалхара лай вир цо, цӀа а, беррига боахам а Ювсапага лелабе дӀа а бенна.
<p><a href="genesis39.html" target="_blank"><b>Доладалар (Бытие) 39:5</b></a>  Фусам-дас Ювсап кулгалде оттавича денз, Везча Аьлано даькъалйир мисархочун фусам, Ювсап бахьан долаш. Везча Аьлан беркат дессар Патифара доалахьа мел долчунна тӀа: цӀенна а аренна а.
<p><a href="genesis39.html" target="_blank"><b>Доладалар (Бытие) 39:6</b></a>  Цудухьа цо Ювсапах тийша дитар деррига хӀама. Ювсап бахьан долаш цхьан хӀаман гӀайгӀа яцар цун, ше юъачун мара. Ювсап куц долаш а хоза а вар.
<p><a href="genesis39.html" target="_blank"><b>Доладалар (Бытие) 39:7</b></a>  Дукха ха ялале фусам-даь сесаг укханга хьежа яьлар. Цо аьлар Ювсапага, шийца Ӏовижа аьнна.
<p><a href="genesis39.html" target="_blank"><b>Доладалар (Бытие) 39:8</b></a>  Амма, Ювсап раьза хиланзар, цо йоахар: «Со ший доалахь волча са аьлано цхьанна хӀаман уйла а гӀайгӀа а йиц, деррига а сох тийша дитад цо.
<p><a href="genesis39.html" target="_blank"><b>Доладалар (Бытие) 39:9</b></a>  Укх цӀагӀа со керттера ва. Са аьлано сох тийша дитад укх цӀагӀа мелдар, хьогара дӀа мел иккхар, тӀаккха аз мишта бергба во болх, Далла хьалхашка къа мишта дергда?»
<p><a href="genesis39.html" target="_blank"><b>Доладалар (Бытие) 39:10</b></a>  ХӀара дийнахьа цу кхалсаго деххашехьа а цунца Ӏовижа раьза вацар из.
<p><a href="genesis39.html" target="_blank"><b>Доладалар (Бытие) 39:11</b></a>  Цкъа саг цӀагӀа а воацаш, цхьа хӀама а нийсденна, чувера Ювсап.
<p><a href="genesis39.html" target="_blank"><b>Доладалар (Бытие) 39:12</b></a>  Цун тӀера барзкъаш хьа а лаьца, кхалсаго аьлар: «Ӏовижа соца!» Амма, тӀера барзкъа кхалсага кара а дусаш, ведда араийккхар Ювсап.
<p><a href="genesis39.html" target="_blank"><b>Доладалар (Бытие) 39:13</b></a>  Шийга барзкъаш а диса, из дӀаведдилга бӀаргадайча,
<p><a href="genesis39.html" target="_blank"><b>Доладалар (Бытие) 39:14</b></a>  кхалсаго, лай хьа а бийха, аьлар: «Хьажал, ер жугте вайцига чу а вена, со хьувзаяь, вай сийдоаде воаллар, хӀаьта аз цӀогӀа тохарах
<p><a href="genesis39.html" target="_blank"><b>Доладалар (Бытие) 39:15</b></a>  ший барзкъаш сога а дусаш ведар из».
<p><a href="genesis39.html" target="_blank"><b>Доладалар (Бытие) 39:16</b></a>  Ювсапа тӀадийха барзкъа шийгахьа дитар кхалсаго, фусам-да чувалцца.
<p><a href="genesis39.html" target="_blank"><b>Доладалар (Бытие) 39:17</b></a>  Цунга а иштта дийцар цо: «Из Ӏа воалаваь жугтий лай, со йолча а вена, са сийдоаде гӀерташ вар,
<p><a href="genesis39.html" target="_blank"><b>Доладалар (Бытие) 39:18</b></a>  амма, аз цӀогӀа хьаькхача, ший барзкъа сога а дусаш, ведар из».
<p><a href="genesis39.html" target="_blank"><b>Доладалар (Бытие) 39:19</b></a>  «Хьа лай са сийдоаде гӀертар!» – йоахар кхалсага. Цо дийцачунга ла а дийгӀа, чӀоагӀа эгӀазвахар Патифар.
<p><a href="genesis39.html" target="_blank"><b>Доладалар (Бытие) 39:20</b></a>  Хьа а лаьца, паччахьа лийца нах чубоахкача дӀачувеллар цо Ювсап. Иштта набахта кхаьчар из.
<p><a href="genesis39.html" target="_blank"><b>Доладалар (Бытие) 39:21</b></a>  Амма, цига а Веза Аьла вар цунца. Ше цох къахетам беш хиларагӀа, набахтен керттерчунна дикагӀча оагӀорахьа вовзийтар Везча Аьлано Ювсап.
<p><a href="genesis39.html" target="_blank"><b>Доладалар (Бытие) 39:22</b></a>  Набахтен керттерча хьакимо массе лийца боахкача наха кулгалде а, набахта долча хьалах жоп дала а оттавир Ювсап.
<p><a href="genesis39.html" target="_blank"><b>Доладалар (Бытие) 39:23</b></a>  Цунна ше тӀадиллача гӀулакха саготде дезаш вацар набахтен хьаким, хӀана аьлча, Ювсапа масса оагӀорахьа аьттув боаккхаш Веза Аьла вар цунца.
<p><a href="genesis40.html" target="_blank"><b>Доладалар (Бытие) 40:1</b></a>  Дукха ха ялале, Мисара паччахьа ши лай, чхьагӀар дувттари маькх йоттари, шоай аьлана, Мисар-мехка паччахьа хьалхашка гӀалатбайлар.
<p><a href="genesis40.html" target="_blank"><b>Доладалар (Бытие) 40:2</b></a>  ПирӀов эгӀазвахавар ший керттерча чхьагӀар дувттачоа а, маькх йоттачоа а.
<p><a href="genesis40.html" target="_blank"><b>Доладалар (Бытие) 40:3</b></a>  Цо уж шиъ Ювсап чувелла хиннача, Патифара аьлан цӀенца йолча набахта чувеллар.
<p><a href="genesis40.html" target="_blank"><b>Доладалар (Бытие) 40:4</b></a>  Набахтен керттерча хьакимо уж Ювсапага дӀабелар. Ювсап цар гӀулакхага хьожаш вар. Чубехкачул тӀехьагӀа кӀеззига ха яьлча, цу шиннена
<p><a href="genesis40.html" target="_blank"><b>Доладалар (Бытие) 40:5</b></a>  цхьан бус гӀанаш дайра. ХӀара гӀа ший маӀан долаш дар.
<p><a href="genesis40.html" target="_blank"><b>Доладалар (Бытие) 40:6</b></a>  ШоллагӀча дийнахьа уж болча веча, Ювсапа дайра уж гӀайгӀане болга.
<p><a href="genesis40.html" target="_blank"><b>Доладалар (Бытие) 40:7</b></a>  Шийца ший фусамдаь цӀагӀа чубехка боахкача пирӀовна уллув лийннарашка хаьттар цо: «Тахан селла гӀайгӀане хӀанав шу шиъ?»
<p><a href="genesis40.html" target="_blank"><b>Доладалар (Бытие) 40:8</b></a>  «Тхона шиннена гӀанаш дайнад, – жоп делар цар, – хӀаьта цар маӀан дашха тха саг вац». Ювсапа аьлар царга: «ГӀа дашхар Даьлагара деций? Дувцал сона шоай гӀанаш».
<p><a href="genesis40.html" target="_blank"><b>Доладалар (Бытие) 40:9</b></a>  Керттерча чхьагӀар дувттачо дийцар ший гӀа: «Сона гӀанахьа комсий ткъовронг яйра.
<p><a href="genesis40.html" target="_blank"><b>Доладалар (Бытие) 40:10</b></a>  Цу тӀа кхо чӀонак яр. Ткъовронго зиза даьккхар, юха зизах цу сахьте комсий гейдолгаш хилар.
<p><a href="genesis40.html" target="_blank"><b>Доладалар (Бытие) 40:11</b></a>  Са бе пирӀов кад бар. Аз комсаш а яьха, када чу мут а яьккха, пирӀовга дӀакховдабир из кад».
<p><a href="genesis40.html" target="_blank"><b>Доладалар (Бытие) 40:12</b></a>  «Цун маӀан ер да, – аьлар Ювсапа. – Кхо чӀонак – из кхо ди да.
<p><a href="genesis40.html" target="_blank"><b>Доладалар (Бытие) 40:13</b></a>  Кхо ди даьлча, пирӀовс хьо лакха айваь, хьалха хиннача моттиге дӀаоттавергва. Ӏайха хьалха тийннача бесса пирӀовна кад дӀалургба.
<p><a href="genesis40.html" target="_blank"><b>Доладалар (Бытие) 40:14</b></a>  Амма, аз дех хьогара, хьайна дика ха тӀаеча, со дага а вехий, сона дика болх хилийтар духьа пирӀовга со хьоахавелахь, набахтара со араваккха аьле.
<p><a href="genesis40.html" target="_blank"><b>Доладалар (Бытие) 40:15</b></a>  Жугтий мехкара сай халкъах низах къоаста а ваь воалаваьв со укхаза, хӀаьта укхаза а со набахта чуволлал хӀама даьннадац согара».
<p><a href="genesis40.html" target="_blank"><b>Доладалар (Бытие) 40:16</b></a>  Ювсапа даьча маӀана раьза а хинна, керттерча маькх йоттачо аьлар цунга: «Сона а дайра гӀа: Аз керта тӀа лоаттадеш кхо тускар дар, чухь маькх йолаш.
<p><a href="genesis40.html" target="_blank"><b>Доладалар (Бытие) 40:17</b></a>  Лакхерча тускар чу пирӀовна етта маькх яр, амма, из оалхазараша зӀокарч а етташ, юъаш яр».
<p><a href="genesis40.html" target="_blank"><b>Доладалар (Бытие) 40:18</b></a>  «Цун маӀан ер да, – аьлар Ювсапа. – Кхо тускар – из кхо ди да.
<p><a href="genesis40.html" target="_blank"><b>Доладалар (Бытие) 40:19</b></a>  Кхо ди даьлча пирӀовво хьа корта боаккхаргба, хьа дегӀ хьокха тӀа догӀаргда, хӀаьта оалхазараша хьа дегӀах зӀокарч еттаргья».
<p><a href="genesis40.html" target="_blank"><b>Доладалар (Бытие) 40:20</b></a>  Кхо ди даьлча пирӀов ваь ди дар. Цо той оттадир шийна уллуврчарна. ПирӀовна дагабехар керттера чхьагӀар дувттар а, керттера маькх йоттар а.
<p><a href="genesis40.html" target="_blank"><b>Доладалар (Бытие) 40:21</b></a>  Керттера чхьагӀар дувттар ший хьалхарча моттиге дӀаоттавир цо, вокхо юха а пирӀовна кара кад белар.
<p><a href="genesis40.html" target="_blank"><b>Доладалар (Бытие) 40:22</b></a>  ХӀаьта керттера маькх йоттачун дегӀ хьокха тӀа дегӀар, Ювсапа маӀан деш царга аьннача бесса.
<p><a href="genesis40.html" target="_blank"><b>Доладалар (Бытие) 40:23</b></a>  Амма керттера чхьагӀар дувттачоа Ювсап дага а воханзар, цунна из вицвелар.
<p><a href="genesis41.html" target="_blank"><b>Доладалар (Бытие) 41:1</b></a>  Ши шу чакхдаьлча, пирӀовна гӀа дайр: Нил цӀи йолча хин йисте латтар пирӀов.
<p><a href="genesis41.html" target="_blank"><b>Доладалар (Бытие) 41:2</b></a>  Хи чура берста а, хоза а ворхӀ етт хьал а баьнна, берда тӀа шаршашта юкъе бажа эттар.
<p><a href="genesis41.html" target="_blank"><b>Доладалар (Бытие) 41:3</b></a>  Царна тӀеххьа кхы а ворхӀ етт хьалбаьлар Нил-хий чура. Уж доахан гӀийла а, ийрча а дар. Берда тӀа вокхарна юххе дӀаайттар уж а.
<p><a href="genesis41.html" target="_blank"><b>Доладалар (Бытие) 41:4</b></a>  ГӀийлачар дерстараш диъар. Цига пирӀов сомаваьлар.
<p><a href="genesis41.html" target="_blank"><b>Доладалар (Бытие) 41:5</b></a>  Юха из Ӏовижача, кхы а гӀа дайра цунна: цхьан мергӀалга тӀа биза, хоза ворхӀ кӀи ка бар.
<p><a href="genesis41.html" target="_blank"><b>Доладалар (Бытие) 41:6</b></a>  Юха царна тӀеххьа хьалбаьлар кхы а ворхӀ ка. Уж гӀийла а, малхбоалерча михо боагабаь а бар.
<p><a href="genesis41.html" target="_blank"><b>Доладалар (Бытие) 41:7</b></a>  ГӀийлача канаша дизараш дӀадиъар. Сомаваьннача пирӀовна из гӀа долга хайра.
<p><a href="genesis41.html" target="_blank"><b>Доладалар (Бытие) 41:8</b></a>  Ӏуйрийна сатем байна вар из. Мисар-мехкара массе бозбуанчаш а, хьаькъал дола нах а хьатӀабийха, царга ший гӀанаш дийцар цо. Амма, царна цхьаннена а маӀан де ханзар.
<p><a href="genesis41.html" target="_blank"><b>Доладалар (Бытие) 41:9</b></a>  ТӀаккха керттерча чхьагӀар дувттачо аьлар пирӀовга: «ХӀанз сона дагадера се бехке хилар.
<p><a href="genesis41.html" target="_blank"><b>Доладалар (Бытие) 41:10</b></a>  Цхьан хана пирӀов эгӀаз вахавар ший Ӏушта. Со а, керттера маькх йотташ вар а пирӀов лоравеш ха деш болчарна тӀавиллача хьакима цӀен набахта чудехкар.
<p><a href="genesis41.html" target="_blank"><b>Доладалар (Бытие) 41:11</b></a>  Сонеи пирӀон керттера маькх йоттар волча са новкъостаи набахта цхьан бус гӀанаш дайр. ХӀара гӀа ший маӀан долаш дар.
<p><a href="genesis41.html" target="_blank"><b>Доладалар (Бытие) 41:12</b></a>  Тхоца чувоаллаш къона жугте вар, хадечар хьакима Ӏу вар из. Оаха дийцар цунна тхоай гӀанаш, цо даьшхар уж тхона: хӀаране ший маӀан дир цо.
<p><a href="genesis41.html" target="_blank"><b>Доладалар (Бытие) 41:13</b></a>  Цо даьшхача бесса хилар: со хьалха хиннача балха тӀа вахийтар, вож хьокха тӀа хоавир».
<p><a href="genesis41.html" target="_blank"><b>Доладалар (Бытие) 41:14</b></a>  ПирӀовс Ювсап воалаве бахийтар, из набахта чура хьавоалавир. Чо а тесса, барзкъа а хийца пирӀовна хьалхашка эттар из.
<p><a href="genesis41.html" target="_blank"><b>Доладалар (Бытие) 41:15</b></a>  ПирӀовс аьлар Ювсапага: «Сона гӀа дайнад, цхьаннена а хац из дашха. ХӀаьта хьона гӀанаш дашха хов аьнна хезад сона».
<p><a href="genesis41.html" target="_blank"><b>Доладалар (Бытие) 41:16</b></a>  Ювсапа жоп делар: «ГӀанаш доашхар со вац; Дала лургда пирӀовна пайдане хургдола жоп».
<p><a href="genesis41.html" target="_blank"><b>Доладалар (Бытие) 41:17</b></a>  ПирӀовс аьлар Ювсапага: «Сона дайра, се Нил яхача хина йисте латташ;
<p><a href="genesis41.html" target="_blank"><b>Доладалар (Бытие) 41:18</b></a>  цӀаьхха хи чура хьал а баьнна, хоза а, берста а ворхӀ етт берда тӀа шаршашта юкъе бажа дӀаэттар.
<p><a href="genesis41.html" target="_blank"><b>Доладалар (Бытие) 41:19</b></a>  Царна тӀеххьа цӀаккха сона Мисар-мехка цабайннача тайпара чӀоагӀа ийрча а, гӀийла а ворхӀ етт хьалбаьлар.
<p><a href="genesis41.html" target="_blank"><b>Доладалар (Бытие) 41:20</b></a>  Хьалха хьалдаьнна хоза а, дерста а хинна доахан цу ийрчача, гӀийлача доахана дӀадиъар.
<p><a href="genesis41.html" target="_blank"><b>Доладалар (Бытие) 41:21</b></a>  Уж дӀакъайладаьлар цар керашкахьа, цхьабакъда, цхьаккха кер хьалбизар зелуш дацар: доахан шоаш хиннача тайпара гӀийла дар. ТӀаккха со сомаваьлар.
<p><a href="genesis41.html" target="_blank"><b>Доладалар (Бытие) 41:22</b></a>  Юха сона гӀанахьа цхьан мергӀалга тӀа хьатӀабаьнна хоза а, биза а ворхӀ кӀи ка байра.
<p><a href="genesis41.html" target="_blank"><b>Доладалар (Бытие) 41:23</b></a>  Царна тӀехьа хьалбаьлар баьсса а, биткъага а, малхбоалерча михо бокъабаь а ворхӀ ка.
<p><a href="genesis41.html" target="_blank"><b>Доладалар (Бытие) 41:24</b></a>  Даьссача канаша дизараш дӀадиъар. Аз овгурашка дийцар из, амма, царна цхьаккха маӀан де ханзар».
<p><a href="genesis41.html" target="_blank"><b>Доладалар (Бытие) 41:25</b></a>  Ювсапа аьлар пирӀовга: «Уж шаккъе а гӀа цхьан хӀамах лаьца да. Дала хьона хьадийлад Ше де воаллар.
<p><a href="genesis41.html" target="_blank"><b>Доладалар (Бытие) 41:26</b></a>  ВорхӀ дика етт а, ворхӀ дика ка а – из ворхӀ шу да. Уж шаккъе а гӀа цхьаннех лаьца да.
<p><a href="genesis41.html" target="_blank"><b>Доладалар (Бытие) 41:27</b></a>  ХӀаьта вокхарел тӀехьа хьалбаьнна ворхӀ гӀийла а, ийрча а етт, ворхӀ даьсса, малхбоалерча михо докъадаь канаш – из кхы ворхӀ шу да. Моцал этта ворхӀ шу.
<p><a href="genesis41.html" target="_blank"><b>Доладалар (Бытие) 41:28</b></a>  „Дала пирӀовна Ше де воаллар хьадийлад“ – яхача хана, из дар аз яьхар.
<p><a href="genesis41.html" target="_blank"><b>Доладалар (Бытие) 41:29</b></a>  Мисар-мехка йоккха таро йолаш, чӀоагӀа беркате ворхӀ шу доагӀаргда.
<p><a href="genesis41.html" target="_blank"><b>Доладалар (Бытие) 41:30</b></a>  ХӀаьта царна тӀехьа доагӀа ворхӀ шу моцал йолаш хургда. ТӀаккха шортта хиннар дицлургда – моцало деррига лаьтта доассадергда.
<p><a href="genesis41.html" target="_blank"><b>Доладалар (Бытие) 41:31</b></a>  Таро йицлургья цунна тӀехьа йоагӀаш йола моцал бахьан долаш, хӀана аьлча, моцал лира хургья.
<p><a href="genesis41.html" target="_blank"><b>Доладалар (Бытие) 41:32</b></a>  ПирӀовна гӀа шозза дайна хилара маӀан да, Даьла соцам хинна чакхбалар а, Цо из кастта кхоачашбергхилар а.
<p><a href="genesis41.html" target="_blank"><b>Доладалар (Бытие) 41:33</b></a>  ХӀама ховш а, хьаькъал дола а саг леха, Мисар-мехка кулгалде из оттаве веза Ӏа.
<p><a href="genesis41.html" target="_blank"><b>Доладалар (Бытие) 41:34</b></a>  Шортта таро йолча ворхӀ шера Мисар-мехка кхедаьча ялата пхелагӀа дакъа хьагулдеш, нах оттабе беза.
<p><a href="genesis41.html" target="_blank"><b>Доладалар (Бытие) 41:35</b></a>  Цу дикача шерашка гул а деш, пирӀовва амарца шахьарашкахьа ялат Ӏалашде деза цар.
<p><a href="genesis41.html" target="_blank"><b>Доладалар (Бытие) 41:36</b></a>  Гулдаь ялат дӀадила деза, моцал тӀаенача ворхӀ шера Мисар-мохк хӀалак ца халийта».
<p><a href="genesis41.html" target="_blank"><b>Доладалар (Бытие) 41:37</b></a>  ПирӀовс а, цунна гонахь болча берригача аьлаша а, раьза а хинна тӀаийцар Ювсапа аьннар.
<p><a href="genesis41.html" target="_blank"><b>Доладалар (Бытие) 41:38</b></a>  Ший лаьшка пирӀовс аьлар: «Ер санна саг вайна кхы коравергвий, ший дега чу Даьла Са а долаш?»
<p><a href="genesis41.html" target="_blank"><b>Доладалар (Бытие) 41:39</b></a>  ТӀаккха пирӀовс Ювсапага аьлар: «Дала из деррига хьона хьадийла хилча, хьол хьаькъал долаш а, хӀамах кхеташ а саг вац.
<p><a href="genesis41.html" target="_blank"><b>Доладалар (Бытие) 41:40</b></a>  Аз сай цӀен тӀехь кулгалде оттаву хьо, деррига са халкъ хьа амараш кхоачашдеш хургда. Паччахь хиларца со ца хуле, хьол лакхагӀа укх паччахьалкхе кхы саг хургвац».
<p><a href="genesis41.html" target="_blank"><b>Доладалар (Бытие) 41:41</b></a>  ПирӀовс аьлар Ювсапага: «Халахь, аз берригача Мисар-мехка кулгалде оттаву хьо».
<p><a href="genesis41.html" target="_blank"><b>Доладалар (Бытие) 41:42</b></a>  Ший пӀелгах хьа а яьккха ший махьар тӀалатта чӀуг Ювсапа пӀелгах еллар цо, диткъача кӀадах даь дувхар цунна тӀа а дийха, цунна кач дошо зӀы а эллар.
<p><a href="genesis41.html" target="_blank"><b>Доладалар (Бытие) 41:43</b></a>  Ший шоллагӀйолча вордаца из лелаве аьлар цо, из воагӀача хана цунна хьалха «Никъ бита!» яхаш цӀогӀа детта а аьлар. Иштта дӀаоттавир цо из берригача Мисар-мехка доал де.
<p><a href="genesis41.html" target="_blank"><b>Доладалар (Бытие) 41:44</b></a>  ПирӀовс аьлар Ювсапага: «Со пирӀов ва, бакъда, хьа пурмийца воацаш укх берригача Мисар-мехка цхьан саго гӀа боаккхаргбац».
<p><a href="genesis41.html" target="_blank"><b>Доладалар (Бытие) 41:45</b></a>  Цо Ювсапах керда цӀи тилар – Цафнат-Панеах аьнна. Он цӀи йолча шахьаре сагӀа доаккхача хьалхалаттар волча Поти-Фера йоӀ Аснат йоалайир пирӀовс Ювсапа. Ювсап берригача Мисар-мехка гӀолла чакхваьлар моттигашкара хьал довзар духьа.
<p><a href="genesis41.html" target="_blank"><b>Доладалар (Бытие) 41:46</b></a>  Ювсапа ткъаь итт шу даьннадар, Мисара паччахьа гӀулакх де из вахача хана. ПирӀов волчар араваьнна, берригача Мисар-мехка гӀолла чакхваьлар из моттигашкара хьал довзар духьа.
<p><a href="genesis41.html" target="_blank"><b>Доладалар (Бытие) 41:47</b></a>  Шортта таро йолча ворхӀ шера лаьтто дукха ялат делар.
<p><a href="genesis41.html" target="_blank"><b>Доладалар (Бытие) 41:48</b></a>  Цу ворхӀ шера кхедаь ялат гул а деш, шахьарашка Ӏодулар цо.
<p><a href="genesis41.html" target="_blank"><b>Доладалар (Бытие) 41:49</b></a>  Форда чура гӀум санна, дукха дар Ювсапа гулдаь ялат. Цо из дагар а ца деш дитар, хӀана аьлча, дагардаь варгвоацаш из дукха хиннадаь.
<p><a href="genesis41.html" target="_blank"><b>Доладалар (Бытие) 41:50</b></a>  Моцал отта шераш хьатӀадале, Он цӀи йолча шахьаре сагӀа доаккхача хьалхалаттар волча Поти-Фера йоӀо Асната ши кӀаьнк вир Ювсапа.
<p><a href="genesis41.html" target="_blank"><b>Доладалар (Бытие) 41:51</b></a>  Духхьашха ваьча кӀаьнках цӀи Манаш тилар Ювсапа. Цо йоахар: «Дала сай хинна халонаш а, даь цӀа а дицдайтар сога».
<p><a href="genesis41.html" target="_blank"><b>Доладалар (Бытие) 41:52</b></a>  ШоллагӀча кӀаьнках цӀи Эфрам тиллар. Ювсапа йоахар: «Аз бала хьийгача мехка Дала вебийтар со».
<p><a href="genesis41.html" target="_blank"><b>Доладалар (Бытие) 41:53</b></a>  Мисаре шортта таро хинна ворхӀ шу чакхдаьлар.
<p><a href="genesis41.html" target="_blank"><b>Доладалар (Бытие) 41:54</b></a>  Ювсапа ма-аллара, моцал ена ворхӀ шу дӀадоладелар. Кхыча дерригача мехкашка яр моцал, хӀаьта берригача Мисар-мехка яъа хӀама яр.
<p><a href="genesis41.html" target="_blank"><b>Доладалар (Бытие) 41:55</b></a>  Амма, ерригача Мисаре моцал эттача, адам пирӀовна тӀа а даха чӀоагӀа миска ялат дехаш дар. Цо аьлар мисархошка: «Ювсапана тӀа а гӀой, цо яххар де».
<p><a href="genesis41.html" target="_blank"><b>Доладалар (Бытие) 41:56</b></a>  Берригача мехка моцал яр. Ювсапа мисархошка ялат дехкар, из дӀадилла моттигаш хьа а йийла, хӀана аьлча, Мисаре чӀоагӀа моцал эттаяр.
<p><a href="genesis41.html" target="_blank"><b>Доладалар (Бытие) 41:57</b></a>  Гонахьа долча мехкашкара нах Мисар-мехка Ювсапага ялат эца боагӀар, хӀана аьлча, массанахьа а чӀоагӀа моцал яр.
<p><a href="genesis42.html" target="_blank"><b>Доладалар (Бытие) 42:1</b></a>  Мисар-мехка ялат долга шийна хайча, Йоакъапа аьлар ший къонгашка: «Шу шоайла бӀарахьежаш хӀана дагӀа?
<p><a href="genesis42.html" target="_blank"><b>Доладалар (Бытие) 42:2</b></a>  Сона хезад, Мисар-мехка ялат да аьнна. ДӀа а гӀой, цигара из эца, вай моцалла лергдоацаш».
<p><a href="genesis42.html" target="_blank"><b>Доладалар (Бытие) 42:3</b></a>  Ювсапа итт воша Мисаре вахар ялат эца.
<p><a href="genesis42.html" target="_blank"><b>Доладалар (Бытие) 42:4</b></a>  Ювсапа нанас ваь воша Бен-Ямин вахийтанзар царца Йоакъапа. Цунна цхьа во хӀама хилар кхерар из.
<p><a href="genesis42.html" target="_blank"><b>Доладалар (Бытие) 42:5</b></a>  Иштта, Исраьила къонгаш дукхача кхыча нахаца ялат эца бахар, хӀана аьлча, КенаӀан-мехка моцал яр.
<p><a href="genesis42.html" target="_blank"><b>Доладалар (Бытие) 42:6</b></a>  Мисар-мехка кулгалхо Ювсап вар. Мехка дерригача халкъага ялат дувхкаш вар из. ДӀакхаьча вежарий, лаьтта Ӏокхетталца суждне бахар Ювсапа хьалхашка.
<p><a href="genesis42.html" target="_blank"><b>Доладалар (Бытие) 42:7</b></a>  Вежарий бӀаргабайча, уж цу сахьате байзар цунна, бакъда, шийна ца бовзача кепара бирса къамаьл дир цо. «Шо мичара даьхкад?» – хаьттар цо. «КенаӀан-мехкара даьхкад тхо ялат эца», – аьнна жоп делар цар.
<p><a href="genesis42.html" target="_blank"><b>Доладалар (Бытие) 42:8</b></a>  Ювсапа ший вежарий байзабале а, царна из вовзанзар.
<p><a href="genesis42.html" target="_blank"><b>Доладалар (Бытие) 42:9</b></a>  Царех дола ший гӀанаш дага а деха, Ювсапа аьлар: «Шо ямартхой да! Тха паччахьалкхен ледара оагӀонаш ха а, долчун терко е а даьхкад шо!»
<p><a href="genesis42.html" target="_blank"><b>Доладалар (Бытие) 42:10</b></a>  «А, тха аьла, – жоп делар цар. – Хьа лай дола тхо ялат эца даьхкад.
<p><a href="genesis42.html" target="_blank"><b>Доладалар (Бытие) 42:11</b></a>  Тхо дерригаш а цхьан даь къонгаш да. Хьа лай цӀена нах ба, ямартхой бац».
<p><a href="genesis42.html" target="_blank"><b>Доладалар (Бытие) 42:12</b></a>  Ювсапа юха а аьлар: «А, шо тха мехка ледара хӀама малагӀа да хьажа даьхкад».
<p><a href="genesis42.html" target="_blank"><b>Доладалар (Бытие) 42:13</b></a>  Амма, цар жоп делар: «А, тха дезале шийтта воша вар, КенаӀан-мехка Ӏеш волча цхьан даьх хьаваьнна. ЗӀамагӀвола тха воша хӀанз даьца ва, хӀаьта цаӀ кхелхав».
<p><a href="genesis42.html" target="_blank"><b>Доладалар (Бытие) 42:14</b></a>  Ювсапа аьлар царга: «Аз ма аьннадий, шо ямартхой да!
<p><a href="genesis42.html" target="_blank"><b>Доладалар (Бытие) 42:15</b></a>  Шо бакъ лув е харц лув вай мишта къоастадергда хой шоана: аз дув буъ шоана пирӀов вахарах шо укхазара дӀагӀоргдац, шун зӀамагӀвола воша укхаза хьавалцца.
<p><a href="genesis42.html" target="_blank"><b>Доладалар (Бытие) 42:16</b></a>  Шоайх цаӀ вешийна тӀехьа вахийта, шоай воша укхаза хьавоалавергволаш! ХӀаьта вожаш набахта Ӏергда шо, оаша яхар бакъ да е харц да хайна даллалца. ТӀаккха ховргда сона, оаш дувцар бакъ да е дац. Нагахь санна оаш дувцар бакъ деце, шо ямартхой да. ХӀаьта ер аз яхар бакъ хилара аз дув буъ шоана, пирӀов вахарах!»
<p><a href="genesis42.html" target="_blank"><b>Доладалар (Бытие) 42:17</b></a>  Вежарий кхаь дийнахьа набахта чубахкийтар цо.
<p><a href="genesis42.html" target="_blank"><b>Доладалар (Бытие) 42:18</b></a>  КхоалагӀча дийнахьа Ювсапа аьлар царга: «Аз яхар дой, дийна дусаргда шо, хӀана аьлча, со Даьлах кхераш ва.
<p><a href="genesis42.html" target="_blank"><b>Доладалар (Бытие) 42:19</b></a>  Нагахь санна шо цӀена нах дале, шох цаӀ набахта саца веза, вожаш моцал ловш болча шоай дезала ялат ийца баха беза.
<p><a href="genesis42.html" target="_blank"><b>Доладалар (Бытие) 42:20</b></a>  ХӀаьта, шоай зӀамагӀа вола воша хьавоалаве веза оаш. Иштта бакъ а дергда оаша оашош дувцар, цхьаккха лерг а вац шох». Иштта да а дир цар.
<p><a href="genesis42.html" target="_blank"><b>Доладалар (Бытие) 42:21</b></a>  Вежараша аьлар вӀаший: «Дала белггала таӀазар ду вайна, вешийна духьала вай даь къа бахьан долаш. Вайна гора, Ювсап унзарча хьале волга, цо вайга чӀоаггӀа дехар деча хана, амма, вай цунга ладийгӀанзар. Цудухьа ба вайга хӀанз ер бала».
<p><a href="genesis42.html" target="_blank"><b>Доладалар (Бытие) 42:22</b></a>  Рабаана аьлар: «Аз аьннадар шуга – кӀаьнк бахьан долаш шоашта къа тӀа ма эца, амма оаш ладийгӀанзар! ХӀанз цунна тӀагӀолла вайна бекхам хулаш ба».
<p><a href="genesis42.html" target="_blank"><b>Доладалар (Бытие) 42:23</b></a>  Царна дага а дацар, Ювсапа шоай къамаьл кхетаду аьнна, хӀана аьлча, цо царца къамаьл таржамхочунга гӀолла дора.
<p><a href="genesis42.html" target="_blank"><b>Доладалар (Бытие) 42:24</b></a>  Уж болчар дӀа а ваха, вийлхар Ювсап, тӀаккха юха тӀавера из царна, царцара ший къамаьл дӀачакхдаккха. Царех хьа а къоаставаь, царна а гуш, дӀавийхкар ШимӀад.
<p><a href="genesis42.html" target="_blank"><b>Доладалар (Бытие) 42:25</b></a>  Цар галеш ялатах хьал а диза, цар хӀаране дотув ахча цар галешка юха чу а долла, наькъа даа ялат а ле царна аьнна, амар дир Ювсапа. Деррига цо аьннача бесса кхоачашдир.
<p><a href="genesis42.html" target="_blank"><b>Доладалар (Бытие) 42:26</b></a>  Ялат вараш тӀа а дилла, новкъа байлар уж.
<p><a href="genesis42.html" target="_blank"><b>Доладалар (Бытие) 42:27</b></a>  Бийса яккха сайцача, вежарех цхьанне гале барч даьстар, вира яъа хӀама ялар духьа. Цунна гале чу шийна дита ахча корадир.
<p><a href="genesis42.html" target="_blank"><b>Доладалар (Бытие) 42:28</b></a>  «Са дотув юхадера! – аьлар цо вежарашка. – Ер да из, са гале чу». Кхерабенна эгбеш дегаш хьалелха боахкаш, шоайла хьежаш йоахар цар: «Ер фуд, Дала вайна даьр?»
<p><a href="genesis42.html" target="_blank"><b>Доладалар (Бытие) 42:29</b></a>  Шоай да Йоакъап волча КенаӀане юха а баьхка, шоашта хиннар деррига а дӀадийцар цар:
<p><a href="genesis42.html" target="_blank"><b>Доладалар (Бытие) 42:30</b></a>  «Цигарча мехка кулгалхо волча саго, бирса къамаьл а даь, тхога аьлар: „Шо ямартхой да! Тха паччахьалкхан ледара оагӀонаш ха дихкад шо“.
<p><a href="genesis42.html" target="_blank"><b>Доладалар (Бытие) 42:31</b></a>  Амма, оаха жоп делар цунна: „Тхо цӀена нах да, тхо ямартхой дац.
<p><a href="genesis42.html" target="_blank"><b>Доладалар (Бытие) 42:32</b></a>  Тхо шийтта воша вар, цхьан даь къонгаш. ЦаӀ воацаш ва, зӀамагӀа вар КенаӀан-мехка даьца ва хӀанз“.
<p><a href="genesis42.html" target="_blank"><b>Доладалар (Бытие) 42:33</b></a>  ТӀаккха цу мехка кулгалхочо аьлар тхога: „Шо цӀена нах да е дац иштта ховргда сона: шоай цхьа воша укхаза а вите, моцал ловш болча дезала ялат хьа а ийце, новкъа гӀо.
<p><a href="genesis42.html" target="_blank"><b>Доладалар (Бытие) 42:34</b></a>  Со волча шоай зӀамагӀа вола воша воалаве, тӀаккха ховргда сона шу цӀена нах долга а ямартхой доацилга а. Цул тӀехьагӀа аз шун воша дӀалургва, укх мехка мах а байтаргба“».
<p><a href="genesis42.html" target="_blank"><b>Доладалар (Бытие) 42:35</b></a>  Галеш дӀа-са доахаш хӀаранена шоаш ялатах дӀаденна дотув чудоалла шо-шоай бохчаш корадир. Дотув бӀарга дайча цар да а, уж а кхерабелар.
<p><a href="genesis42.html" target="_blank"><b>Доладалар (Бытие) 42:36</b></a>  Йоакъапа аьлар царга: «Оаш сай берех ваьккхар со, Ювсап а вац, ШимӀа а вац, хӀаьта хӀанз Бен-Ямин а дӀаэца гӀерт шо. Деррига а сона духьала даьннад!»
<p><a href="genesis42.html" target="_blank"><b>Доладалар (Бытие) 42:37</b></a>  Рабаана аьлар даьга: «Нагахь аз Бен-Ямин хьона юха ца воалавой, са ши кӀаьнк ве мегаргва хьона. Сога жоп далийта цунах, аз из юхавоалавергва-хьона».
<p><a href="genesis42.html" target="_blank"><b>Доладалар (Бытие) 42:38</b></a>  Амма, Йоакъапа аьлар: «Са воӀ хьоца цига гӀоргвац, цун воша веннав, из ше цхьаь висав. Нагахь санна новкъа цунна цхьа хӀама хуле, сона из ла могаргдац, саготоно биза са къабенна корта Ӏаьхартен чу кхоачийтаргба оаш».
<p><a href="genesis43.html" target="_blank"><b>Доладалар (Бытие) 43:1</b></a>  Лира моцал яр цу КенаӀан-мехка.
<p><a href="genesis43.html" target="_blank"><b>Доладалар (Бытие) 43:2</b></a>  Мисар-мехкара дена деррига ялат шоаш диъача, дас къонгашка аьлар: «ДӀа а гӀой, кхы а дуккха ялат эца вайна».
<p><a href="genesis43.html" target="_blank"><b>Доладалар (Бытие) 43:3</b></a>  Амма, ЯхӀуда аьлар цунга: «Цу саго бирса аьннад тхога: „Шоана са юхь гургьяц, нагахь санна шуца хьавена шун зӀамагӀвола воша ца хуле“.
<p><a href="genesis43.html" target="_blank"><b>Доладалар (Бытие) 43:4</b></a>  Нагахь Ӏа тхоца воша вайте, оаха даха, хьона ялат дахьаргда.
<p><a href="genesis43.html" target="_blank"><b>Доладалар (Бытие) 43:5</b></a>  Амма, Ӏа из ца вайте, тхо гӀоргдац, хӀана аьлча, цу саго аьннад тхога: „Сона юхдухьала ма дувлалаш, шоашца шоай зӀамагӀвола воша воацаш“», – аьнна.
<p><a href="genesis43.html" target="_blank"><b>Доладалар (Бытие) 43:6</b></a>  «Из бала хӀана бенаб оаш сона тӀа, шоай кхы а цхьа воша волга цу сагага дӀа а аьнна?» – хаьттар Исраьила.
<p><a href="genesis43.html" target="_blank"><b>Доладалар (Бытие) 43:7</b></a>  Цар жоп делар: «Цу саго тхох а, вай дезалах а лаьца деррига хеттар тхога: „Шун да хӀанз а дийна вий? Кхы цхьа воша вий шун?“ Оаха цун хаттарашта цӀенна жоп лора. Хьанна ховра цо аргдий: „Хьавоалаве укхаза шоай воша“, – аьнна?»
<p><a href="genesis43.html" target="_blank"><b>Доладалар (Бытие) 43:8</b></a>  ТӀаккха ЯхӀуда аьлар ший даьга Исраьилага: «Ӏа кӀаьнк соца хьавайте, тхо укх сахьате дӀагӀоргда, тхо а, хьо а, вай бераш а моцалла лергдоацаш.
<p><a href="genesis43.html" target="_blank"><b>Доладалар (Бытие) 43:9</b></a>  Аз сай корта кӀалъоттабу-хьона, аз жоп лургда Бен-Яминах, согара хоаттаргда Ӏа цох дар. Нагахь санна аз, хьа а воалаваь, кӀаьнк хьона дӀа ца лой, венна дӀаваллалца хьона хьалхашка бехке хургва со.
<p><a href="genesis43.html" target="_blank"><b>Доладалар (Бытие) 43:10</b></a>  Вай мелал лелаяьецаре, тхо шозза даха а даьхка а хургдар».
<p><a href="genesis43.html" target="_blank"><b>Доладалар (Бытие) 43:11</b></a>  ТӀаккха цар дас Исраьила аьлар: «Нагахь санна гӀулакх иштта дале, укх вай лаьттан сий доаккхаш дола хӀамаш хьо цу сага совгӀата: дарбане даьтта а, модз а, хоза хьадж йоагӀа баьцаш а, даьтта а, тайп-тайпара бӀараш а. Царех шоашта наькъа бахьа мухь кийчбе.
<p><a href="genesis43.html" target="_blank"><b>Доладалар (Бытие) 43:12</b></a>  ХӀанз долхаш, шозза дукхагӀа дотув а хьо, хьалха оашош цӀаденар а юха дӀахьо: из цхьан тайпара цаховш юха чуделла хила мегаш да шоана.
<p><a href="genesis43.html" target="_blank"><b>Доладалар (Бытие) 43:13</b></a>  Шоай воша Бен-Ямин хьа а ийце, цу сага тӀагӀо.
<p><a href="genesis43.html" target="_blank"><b>Доладалар (Бытие) 43:14</b></a>  Низбола Дала гӀо долда шоана, из саг шуца къахетаме хургволаш, шун вокха вешийна а, Бен-Ямина а шуца цӀабувла пурам лулда цо. Нагахь санна, берех вала сона дегӀадале, де хӀама дац».
<p><a href="genesis43.html" target="_blank"><b>Доладалар (Бытие) 43:15</b></a>  СовгӀаташ а, хьалхарчул шозза дукхагӀа дотув а, Бен-Ямин а хьа а ийца, сиха Мисар-мехка бахар вежарий. Уж дӀа а кхаьча, Ювсапа хьалхашка айттар.
<p><a href="genesis43.html" target="_blank"><b>Доладалар (Бытие) 43:16</b></a>  Царца вена Бен-Ямин бӀарга вайча, Ювсапа ший цӀен кулгалхочунга аьлар: «Ераш нах са цӀагӀа дӀа а биге, бежан а дий, яъа хӀама кийчъе. Делкъа хана соца хӀама юъаргья акхар».
<p><a href="genesis43.html" target="_blank"><b>Доладалар (Бытие) 43:17</b></a>  Цу саго шийна тӀадиллар кхоачаш а даь, уж Ювсапа цӀагӀа дӀабигар.
<p><a href="genesis43.html" target="_blank"><b>Доладалар (Бытие) 43:18</b></a>  Вежарий кхерабелар, шоаш цун цӀагӀа кхаьчача. Царна дагадера: «Хьалха вай даьхкача хана вай гале чу дотув кхачар бахьан долаш доаладаьд вай укхаза. ТӀакхийтта вай эша а даь, вайх лай а даь, вай вараш дӀаяха гӀерт из саг».
<p><a href="genesis43.html" target="_blank"><b>Доладалар (Бытие) 43:19</b></a>  Цудухьа коа юккъе из соца а ваь, Ювсапа цӀен кулгалхочунга аьлар цар:
<p><a href="genesis43.html" target="_blank"><b>Доладалар (Бытие) 43:20</b></a>  «Боккъала а ладувгӀа тхога, тха аьла! Тхо цкъа даьхкадар укхаза, ялат а ийцадар.
<p><a href="genesis43.html" target="_blank"><b>Доладалар (Бытие) 43:21</b></a>  Амма, бийса яккха сайцача, оаха галеш хьадаьстача, тхоай дотув ма дарра корадир тхона. Цудухьа хӀанз оаха из юхаденад.
<p><a href="genesis43.html" target="_blank"><b>Доладалар (Бытие) 43:22</b></a>  Кхы а денад оаха ялат эца дотув. Тхона хац, тхой галешка цу хана дотув хьано деллад».
<p><a href="genesis43.html" target="_blank"><b>Доладалар (Бытие) 43:23</b></a>  Кулгалхочо жоп делар: «Шу кхера дезаш хӀама дац. Шун Дала, шун даь Дала делла хила дезаш да шун галеш чу дотув. ХӀаьта шугара дотув хьалха шу даьхкача хана сога хьакхаьчад». Цул тӀехьагӀа цо уж болча ШимӀа хьавоалавир.
<p><a href="genesis43.html" target="_blank"><b>Доладалар (Бытие) 43:24</b></a>  ЦӀен кулгалхочо Ювсапа цӀагӀа чу а бигар уж, царна когаш била хий а делар цо, цар варашта яъа хӀама а оттайир цо.
<p><a href="genesis43.html" target="_blank"><b>Доладалар (Бытие) 43:25</b></a>  Ювсап хьавале вежараша совгӀаташ кечдир, хӀана аьлча, царна хезадар, цо цига шоашца хӀама юъаргья аьнна.
<p><a href="genesis43.html" target="_blank"><b>Доладалар (Бытие) 43:26</b></a>  Ювсап чувеча, шоашкара совгӀаташ цунна дӀатӀа а дихьа, лаьтта кхаччалца цунна хьалхашка суждне бахар уж.
<p><a href="genesis43.html" target="_blank"><b>Доладалар (Бытие) 43:27</b></a>  Царга кӀаьда моаршал а хаьтта, Ювсапа аьлар: «Оаш хьалха сога вийцавар шоай къаьна да, миштав из? Дийна вий из?»
<p><a href="genesis43.html" target="_blank"><b>Доладалар (Бытие) 43:28</b></a>  «Хьа лай вола тха да дийна а могаш а ва», – аьнна жоп а денна, юха а суждне бахар уж.
<p><a href="genesis43.html" target="_blank"><b>Доладалар (Бытие) 43:29</b></a>  ДӀахьаьжача, цунна ший нанас ваь воша Бен-Ямин вайра. Цо хаьттар: «Ер оаш вийца шун зӀамагӀа вола воша вий? Даьла дика болх хилба хьона, са кӀаьнк», – аьлар цо.
<p><a href="genesis43.html" target="_blank"><b>Доладалар (Бытие) 43:30</b></a>  Ший вешийца йола морзо лочкъор духьа, сихха ара а ваьнна, цхьаккха саг воацача ший цӀагӀа дӀачу а ваха, цигга вийлхар из.
<p><a href="genesis43.html" target="_blank"><b>Доладалар (Бытие) 43:31</b></a>  Юха ший юхь а йилла, хьа а вена, чӀоагӀ а венна, цо аьлар: «Яъа хӀама хьая!»
<p><a href="genesis43.html" target="_blank"><b>Доладалар (Бытие) 43:32</b></a>  Цунна къаьстта елар яъа хӀама, вежарашта а, мисархошта а къаьстта елар, хӀана аьлча, мисархошта дегаза хетар жугташца хӀама яъа.
<p><a href="genesis43.html" target="_blank"><b>Доладалар (Бытие) 43:33</b></a>  Вежарий Ювсапа духхьал Ӏохайшар, воккх-воккхагӀвар хьалха а ховш. Шоаш иштта нийса Ӏоховшабарах цец а баьнна, шоайла бара хьежар уж.
<p><a href="genesis43.html" target="_blank"><b>Доладалар (Бытие) 43:34</b></a>  Ювсапа истола тӀара яъа хӀама елар царна, Бен-Ямина лур вокхарна лучул пхезза совгӀа яр. Дукха дуъаш-молаш Ӏийр уж цунца.
<p><a href="genesis44.html" target="_blank"><b>Доладалар (Бытие) 44:1</b></a>  Ювсапа аьлар ший цӀен кулгалхочунга: «Цу наха дӀаяхьа мел мог яъа хӀама гале чу а йилле, цар дотув юха гале чу долла.
<p><a href="genesis44.html" target="_blank"><b>Доладалар (Бытие) 44:2</b></a>  Са дото кад зӀамагӀа волчун гале чу болла, цо ялатах дала денача дотувца цхьана». Цо аьннача бесса гӀулакх кхоачашдир Ӏуно.
<p><a href="genesis44.html" target="_blank"><b>Доладалар (Бытие) 44:3</b></a>  Са ма хилле а, вежарий шоай варашца новкъабаьхар.
<p><a href="genesis44.html" target="_blank"><b>Доладалар (Бытие) 44:4</b></a>  Уж шахьара гаьна баьннабацар, Ювсапа ший цӀен кулгалхочунга оалача хана: «Сихха цу наха тӀехьа а гӀой, тӀакхаьчача ала царга: „Шоашта даьча дикан духьала во хӀана даьд оаш?
<p><a href="genesis44.html" target="_blank"><b>Доладалар (Бытие) 44:5</b></a>  Са аьлан дото кад хӀана лочкъабаьб оаш? Цу чура молаш а, поал тоссаш а лелабеш ма бий из! Оаш даьр во хӀама да!“»
<p><a href="genesis44.html" target="_blank"><b>Доладалар (Бытие) 44:6</b></a>  ТӀехьа а кхийна, Ӏуно аьлар царга уж дешаш.
<p><a href="genesis44.html" target="_blank"><b>Доладалар (Бытие) 44:7</b></a>  Вежараша жоп делар: «Иштта хӀана ях Ӏа? Из санна хӀама оаха цӀаккха дергдацар.
<p><a href="genesis44.html" target="_blank"><b>Доладалар (Бытие) 44:8</b></a>  КенаӀан-мехкара даьнна тхоай гале чура корадаь дотув а кхыметтел юхаденад оаха. Хьа аьлан цӀагӀара дотув а, дошув а оаха мишта лочкъадергда?
<p><a href="genesis44.html" target="_blank"><b>Доладалар (Бытие) 44:9</b></a>  Нагахь санна, из кад хьона цхьанне гале чу корабой, из саг лергва, хӀаьта тхо хьа аьлан лай хургда».
<p><a href="genesis44.html" target="_blank"><b>Доладалар (Бытие) 44:10</b></a>  «Дика да, оаш яххача бесса дергда вай, – аьлар Ӏуно. – Цхьабакъда, са лай хургва, ший гале чура кад корабаьр, бисараш цӀабаха маьрша хургба».
<p><a href="genesis44.html" target="_blank"><b>Доладалар (Бытие) 44:11</b></a>  Вежараша шоай галеш лаьтта Ӏо а даьхка хьадаьстар.
<p><a href="genesis44.html" target="_blank"><b>Доладалар (Бытие) 44:12</b></a>  ВоккхагӀчунгара зӀамагӀачунга кхаччалца кад лаха волавелар Ювсапа цӀен кулгалхо. Кад Бен-Ямина гале чура корабир.
<p><a href="genesis44.html" target="_blank"><b>Доладалар (Бытие) 44:13</b></a>  Балан хьале айтта, шоашта тӀера хӀамаш эттӀайир вежараша. Юха, шоай варашта михьаш а даьхка, шахьар йолча юхабаьхкар уж.
<p><a href="genesis44.html" target="_blank"><b>Доладалар (Бытие) 44:14</b></a>  Ювсап волча ЯхӀуд а, цун вежарий а юхабаьхкача, Ювсап цӀагӀа вар. Цунна хьалха гора лийгар уж.
<p><a href="genesis44.html" target="_blank"><b>Доладалар (Бытие) 44:15</b></a>  Ювсапа аьлар царга: «Из фуд оаш даьр? Со мо волча сага поал тасса ха хала доацилга ха ма дезарий шоана!»
<p><a href="genesis44.html" target="_blank"><b>Доладалар (Бытие) 44:16</b></a>  ЯхӀуда жоп делар: «Фу аргда оаха тхой аьлага? Фу дувцаргда? Тхоай бехк боацилга мишта хойтаргда оаха? Дала гучадаьккхар тха зулам. ХӀанз тхо а, кад шийгахьа корабаьр а, хьа лай да, тха аьла».
<p><a href="genesis44.html" target="_blank"><b>Доладалар (Бытие) 44:17</b></a>  Ювсапа аьлар: «Из морг дергдац аз! Шийга са кад хиннар хургва са лай, шо шоай да волча маьрша цӀагӀо».
<p><a href="genesis44.html" target="_blank"><b>Доладалар (Бытие) 44:18</b></a>  ТӀаккха ЯхӀуда, хьахьалхашка а ваьнна, аьлар: «Са аьла, дех хьогара хьайга цхьа дош алийтар. Хьо пирӀовга кхоачаш вале а, хьай лайна эгӀаз ма гӀолахь.
<p><a href="genesis44.html" target="_blank"><b>Доладалар (Бытие) 44:19</b></a>  Тхо хьалха укхаза долаш Ӏа хаьттар тхога: „Шун да а, воша а вий?“ – аьнна.
<p><a href="genesis44.html" target="_blank"><b>Доладалар (Бытие) 44:20</b></a>  Оаха жоп делар: „Къаьна да а ва, из воккха хилча ваь зӀамига воша а ва“, – аьнна. Тха даьна къаьстта дукхагӀа веза из зӀамагӀа вола воӀ. Цу кӀаьнка нанас ваь воша венна, ше цхьаь висав из.
<p><a href="genesis44.html" target="_blank"><b>Доладалар (Бытие) 44:21</b></a>  ТӀаккха Ӏа аьлар тхога: „Хьавоалаве из укхаза, со цунга хьажийта“.
<p><a href="genesis44.html" target="_blank"><b>Доладалар (Бытие) 44:22</b></a>  Оаха хьона жоп делар: „Да а вита воагӀилга дац цу кӀаьнка. Нагахь из воагӀе, да лергва“.
<p><a href="genesis44.html" target="_blank"><b>Доладалар (Бытие) 44:23</b></a>  Амма, Ӏа тхога аьлар: „Шун воша шуца укхаза хьавалцца, шоана са юхь гургьяц“.
<p><a href="genesis44.html" target="_blank"><b>Доладалар (Бытие) 44:24</b></a>  Са аьла, хьа лай вола, тхоай да волча а даха, Ӏа аьннар дӀадийцар оаха.
<p><a href="genesis44.html" target="_blank"><b>Доладалар (Бытие) 44:25</b></a>  Дас аьлар тхога: „Юха а гӀой кӀеззига ялат эца“, – аьнна.
<p><a href="genesis44.html" target="_blank"><b>Доладалар (Бытие) 44:26</b></a>  Амма, оаха жоп делар: „ЗӀамагӀа вола воша а ийца мара гӀолга дац тха цига. Цу сага юхь гургьяц тхона, тхоца зӀамагӀа вола воша ца хуле“.
<p><a href="genesis44.html" target="_blank"><b>Доладалар (Бытие) 44:27</b></a>  ТӀаккха хьа лай волча тха дас тхога аьлар: „Шоана хов, са сесага сона ши кӀаьнк ваьвар.
<p><a href="genesis44.html" target="_blank"><b>Доладалар (Бытие) 44:28</b></a>  Цу шиннех цаӀ велар са, тӀаккха аз аьлар: ‘Из оакхараша виъа хургва’, – цул тӀехьагӀа тахханалца из сона бӀарга а вовнзар.
<p><a href="genesis44.html" target="_blank"><b>Доладалар (Бытие) 44:29</b></a>  ХӀанз оаш вож а дӀавига, цунна во хӀама хуле, сона из лоалургдац. КӀайбенна са корта Ӏаьхарте кхоачийтаргба оаш“.
<p><a href="genesis44.html" target="_blank"><b>Доладалар (Бытие) 44:30</b></a>  Из кӀаьнк къаьстта дукха везаш, цох садоаллаш ва тха да. Цудухьа из воацаш тхо цӀадолхе,
<p><a href="genesis44.html" target="_blank"><b>Доладалар (Бытие) 44:31</b></a>  из воацилга тха даьна дӀахой, из лергва. Хьа лай бехкагӀа балийна тха даь кӀайбенна корта Ӏаьхарте гӀоргба.
<p><a href="genesis44.html" target="_blank"><b>Доладалар (Бытие) 44:32</b></a>  Аз дош деннадар цунна, кӀаьнк лоравергва аьнна. „Нагахь санна аз из хьона хьалхашка ца воалавой, венна дӀаваллалца хьона хьалхашка бехке хургва со, дада“, – аьннад аз.
<p><a href="genesis44.html" target="_blank"><b>Доладалар (Бытие) 44:33</b></a>  Цудухьа аз дех хьогара, са аьла, кӀаьнк вежарашца дӀа а вахийте, цунна метта укхаза хьа лай со вита.
<p><a href="genesis44.html" target="_blank"><b>Доладалар (Бытие) 44:34</b></a>  Со мишта гӀоргва даьна хьалхашка, сайца кӀаьнк а воацаш? Сай даьна хургдола во бӀаргаго лацар сона».
<p><a href="genesis45.html" target="_blank"><b>Доладалар (Бытие) 45:1</b></a>  ТӀаккха Ювсапа, лай болча кхы са а ца тохаденна, цӀогӀа техар: «ДӀадовла сона гучара!» Царех цхьаккха вацар Ювсапа ше вежарашта вовзийтача хана.
<p><a href="genesis45.html" target="_blank"><b>Доладалар (Бытие) 45:2</b></a>  Из чӀоагӀа вийлхар, мисархошта а, пирӀов цӀенна а дӀахезар цун велхар.
<p><a href="genesis45.html" target="_blank"><b>Доладалар (Бытие) 45:3</b></a>  Ювсапа аьлар ший вежарашка: «Со Ювсап ва! Дийна вий са да?» Амма цунах, унзарбаьнна а, кхерабенна а болча вежарашка жоп долалацар.
<p><a href="genesis45.html" target="_blank"><b>Доладалар (Бытие) 45:4</b></a>  ТӀаккха Ювсапа аьлар: «Сона хьатӀадувла». Уж хьатӀабаьхкача, цо аьлар: «Со оаша Мисар-мехка вехка шун воша Ювсап ва!
<p><a href="genesis45.html" target="_blank"><b>Доладалар (Бытие) 45:5</b></a>  Амма, дехе а ма хьовза, шоашта эгӀаз а ма аха, оашош со Мисар-мехка вохкарах. Шо Ӏоажала кӀалхара дахар духьа, шул хьалхагӀа со кхачийтар Дала укхаза.
<p><a href="genesis45.html" target="_blank"><b>Доладалар (Бытие) 45:6</b></a>  Ши шу да укх мехка моцал йола, кхы а пхе шера ялат дӀадувш а, е чуэцаш а хургдац.
<p><a href="genesis45.html" target="_blank"><b>Доладалар (Бытие) 45:7</b></a>  Амма, Дала вайтав со шул хьалха, укх лаьттан тӀехь шун тӀехье хилийта, шун вахар цу тайпарча тамашийнача хӀаманца кӀалхардакха.
<p><a href="genesis45.html" target="_blank"><b>Доладалар (Бытие) 45:8</b></a>  Оаш вайтавац со укхаза, Дала вайтав. Цо сох пирӀов гӀонча ваьв, цун цӀен тӀехь аьла а, берригача Мисар-мехка тӀехь кулгалхо а ваьв.
<p><a href="genesis45.html" target="_blank"><b>Доладалар (Бытие) 45:9</b></a>  Сихха са даьна тӀа а кхаьче, ала цунга: „Хьа воӀа Ювсапа хабар дайтад хьога: ‘Дала со Мисар-мехка кулгалхо ваьв. Со волча хьавола, ха дӀа а ца йохийташ.
<p><a href="genesis45.html" target="_blank"><b>Доладалар (Бытие) 45:10</b></a>  ГӀашан цӀи йолча метте Ӏергва хьо, сона уллув. Хьай къонгаш а, къонгий къонгаш а, беррига боахам а, деррига доалахье хьадоаладе.
<p><a href="genesis45.html" target="_blank"><b>Доладалар (Бытие) 45:11</b></a>  ГӀашане хьо а, хьа дезал а кхоабаргба аз, хӀана аьлча, тӀадоагӀаш моцалла пхи шу да. Из ца дой, хьо а, хьа цӀа а, хьа доалахьа дар а, эшам болаш хургда’“.
<p><a href="genesis45.html" target="_blank"><b>Доладалар (Бытие) 45:12</b></a>  Шоана а, са вешийна Бен-Ямина а, шоай бӀаргашта гуш да шоашца къамаьл дер со хилар.
<p><a href="genesis45.html" target="_blank"><b>Доладалар (Бытие) 45:13</b></a>  Са даьга со Мисар-мехка сийдолаш хилар а, шоашта укхаза мел дайнар а дувца. Из сихха укхаза хьа а воалаве».
<p><a href="genesis45.html" target="_blank"><b>Доладалар (Бытие) 45:14</b></a>  Ший воша Бен-Ямин мархӀа а велла, вийлхар из, Бен-Ямин а вийлхар цунца.
<p><a href="genesis45.html" target="_blank"><b>Доладалар (Бытие) 45:15</b></a>  Масса вола воша мархӀа а воллаш, царна барташ доахаш, велхар Ювсап. Цул тӀехьагӀа вежараша цунца къамаьл дир.
<p><a href="genesis45.html" target="_blank"><b>Доладалар (Бытие) 45:16</b></a>  Ювсапа вежарий баьхкаб аьнна хабар хезар пирӀовна. ПирӀов а, цунна уллувра бараш а хоза хеташ бар.
<p><a href="genesis45.html" target="_blank"><b>Доладалар (Бытие) 45:17</b></a>  ПирӀовс Ювсапага аьлар: «ДӀаала хьай вежарашка, шоашта эшаш дола даъа хӀама КенаӀан-мехка дӀа а хьо,
<p><a href="genesis45.html" target="_blank"><b>Доладалар (Бытие) 45:18</b></a>  шоай да а, дезал а укхаза хьа а боалабе. Аз Мисарера дикагӀа дола лаьтта лургда шоана, цунах хьабаьнна пайда шоашта бутаргба, аьле».
<p><a href="genesis45.html" target="_blank"><b>Доладалар (Бытие) 45:19</b></a>  Кхы а амар дир пирӀовс: «Мисар-мехкара вордаш йига шоай бераш а, истий а хьабоалабе, шоай да а, шоаш а хьадувла.
<p><a href="genesis45.html" target="_blank"><b>Доладалар (Бытие) 45:20</b></a>  Шоай цигача дусача доалахьарчун сагот ма де, Мисаре толашагӀа мелдар хургда шоана».
<p><a href="genesis45.html" target="_blank"><b>Доладалар (Бытие) 45:21</b></a>  Исраьила къонгаша цо яххача бесса дир. ПирӀовс деннача амарца, Ювсапа царна вордаш а, наькъа кхача а беллар.
<p><a href="genesis45.html" target="_blank"><b>Доладалар (Бытие) 45:22</b></a>  ХӀаранена керда дувхар делар, хӀаьта Бен-Ямина кхо бӀаь дото шейкали, пхе тайпара тӀабувха гӀирси белар.
<p><a href="genesis45.html" target="_blank"><b>Доладалар (Бытие) 45:23</b></a>  Ювсапа ший даьна а дахьийтар совгӀаташ: Мисар-мехкара толашагӀа мел дола хӀама тӀадетта итт вир а, ялат а, маькх а, наькъа воагӀаш даьна эшарг мел дола тайп-тайпара даъараш тӀадола итт вирбӀарз а.
<p><a href="genesis45.html" target="_blank"><b>Доладалар (Бытие) 45:24</b></a>  Цул тӀехьагӀа, вежарий накъабаьха, уж дӀаболхаш, цо аьлар: «Новкъа довнаш а ма дахалаш, сагот а ма делаш!»
<p><a href="genesis45.html" target="_blank"><b>Доладалар (Бытие) 45:25</b></a>  Мисар-мехкара ара а байнна, шоай да Йоакъап волча КенаӀан-мехка баьхкар уж.
<p><a href="genesis45.html" target="_blank"><b>Доладалар (Бытие) 45:26</b></a>  Цар аьлар цунга: «Ювсап дийна ва! Ювсап берригача Мисар-мехка кулгалхо ва!» Йоакъап фу аргда ца ховш висар, цкъа хьалхагӀа-м из тийшанзар царех.
<p><a href="genesis45.html" target="_blank"><b>Доладалар (Бытие) 45:27</b></a>  Амма, Ювсапа дайта хабар а хезача, цо шийна яйта йизза вордаш а яйча, Йоакъапа дог хоза хийтта тохаделар.
<p><a href="genesis45.html" target="_blank"><b>Доладалар (Бытие) 45:28</b></a>  Исраьила аьлар: «Тоъаргда! Са воӀ Ювсап дийна ва. Се валале, из го гӀоргва со».
<p><a href="genesis46.html" target="_blank"><b>Доладалар (Бытие) 46:1</b></a>  Исраьил ший доалахьа дар деррига хьа а ийца новкъа ваьлар. ВоагӀаш, Беар-ШабаӀе ше кхаьчача, ший даь Исхьакха Далла сагӀаш даьхар цо.
<p><a href="genesis46.html" target="_blank"><b>Доладалар (Бытие) 46:2</b></a>  Бийсана сурта хьисапе духьалвенача Дала Исраьилага аьлар: «Йоакъап!» «Со укхаза ва», – жоп делар Йоакъапа.
<p><a href="genesis46.html" target="_blank"><b>Доладалар (Бытие) 46:3</b></a>  Дала аьлар: «Со Даьла ва, хьа даь Даьла. Кхера а ца кхераш, Мисар-мехка гӀо, цига Аз хьох доккха халкъ хьадоалийтаргда.
<p><a href="genesis46.html" target="_blank"><b>Доладалар (Бытие) 46:4</b></a>  Со хьоца Мисар-мехка дӀа а воагӀаргва, цигара Аз хьо юха а воалоргва. Хьа ши бӀарг Ювсапа кулго дӀакъовларгба».
<p><a href="genesis46.html" target="_blank"><b>Доладалар (Бытие) 46:5</b></a>  ТӀаккха Беар-ШабаӀера араваьлар Йоакъап. Исраьила къонгаша шоай да а, бераш а, истий а пирӀовс яйтача вордаш тӀа ховшабир, цига дӀабигар духьа.
<p><a href="genesis46.html" target="_blank"><b>Доладалар (Бытие) 46:6</b></a>  КенаӀан-мехка гулдаь доахан а, боахам а шоашца хьаийцар цар. Ший ерригача тӀехьенца Мисар-мехка вера Йоакъап.
<p><a href="genesis46.html" target="_blank"><b>Доладалар (Бытие) 46:7</b></a>  Цо шийца шоай бераш а, берий бераш а, еррига тӀехье а дӀайигар.
<p><a href="genesis46.html" target="_blank"><b>Доладалар (Бытие) 46:8</b></a>  Ераш я Мисар-мехка баьхкача Исраьила къонгий цӀераш. Йоакъапи цун тӀехьеи. Йоакъапа хьалхара воӀ Рабаан.
<p><a href="genesis46.html" target="_blank"><b>Доладалар (Бытие) 46:9</b></a>  Рабаана къонгаш: Хьанах, Палу, Хьацрани, Карми.
<p><a href="genesis46.html" target="_blank"><b>Доладалар (Бытие) 46:10</b></a>  ШимӀа къонгаш: Емуал, Ямин, АхӀад, Якин, ЦӀохьар, кенаӀанхочо ваь Шаул.
<p><a href="genesis46.html" target="_blank"><b>Доладалар (Бытие) 46:11</b></a>  Леве къонгаш: ГӀиршон, КхахӀат, Мерари.
<p><a href="genesis46.html" target="_blank"><b>Доладалар (Бытие) 46:12</b></a>  ЯхӀуда къонгаш: Ӏаьр, Онан, Шейла, Парас, Зерахь (Ӏаьр а, Онан а КенаӀан-мехка кхелхабар). Параса къонгаш: Хьацрани, Хьамал.
<p><a href="genesis46.html" target="_blank"><b>Доладалар (Бытие) 46:13</b></a>  Иссархана къонгаш: ТовлаӀ, Пувва, Йов, Шимрон.
<p><a href="genesis46.html" target="_blank"><b>Доладалар (Бытие) 46:14</b></a>  Забула къонгаш: Серад, Элон, Яхьлаал.
<p><a href="genesis46.html" target="_blank"><b>Доладалар (Бытие) 46:15</b></a>  Уж Леас Йоакъапа Падан-Араме баь къонгаш бар. Цо яь Дина цӀи йолаш йоӀ а яр. Уж, къонгаш а мехкарий а – ткъаь кхойтта саг вар.
<p><a href="genesis46.html" target="_blank"><b>Доладалар (Бытие) 46:16</b></a>  Гадой къонгаш: Цифйон, Хаьги, Шуни, Эцбон, Эри, Ароди, Арели.
<p><a href="genesis46.html" target="_blank"><b>Доладалар (Бытие) 46:17</b></a>  Ашара къонгаш: Йимна, Йишва, Йишви, БериӀ. Серахь цӀи йолаш йиша а яр цар. БериӀа къонгаш: Хьебар а, Малкиал а.
<p><a href="genesis46.html" target="_blank"><b>Доладалар (Бытие) 46:18</b></a>  Лавана ший йоӀа Леина енна лай йолча ЗулпаӀа Йоакъапа даь бераш дар уж, веррига а ялхайтта саг.
<p><a href="genesis46.html" target="_blank"><b>Доладалар (Бытие) 46:19</b></a>  Йоакъапа сесаго Рахьала баь къонгаш бар: Ювсап а, Бен-Ямин а.
<p><a href="genesis46.html" target="_blank"><b>Доладалар (Бытие) 46:20</b></a>  Мисар-мехка Он цӀи йолча шахьаре сагӀа доаккхача хьалхалаттар волча Поти-Фера йоӀо Асната Ювсапа ши воӀ вир. Цар цӀераш яр Манаш а, Эфрам а.
<p><a href="genesis46.html" target="_blank"><b>Доладалар (Бытие) 46:21</b></a>  Бен-Ямина къонгаш бар: БулаӀ, Бахри, Ашбели, Гери, НаӀаман, Аьхи, Рош, Мупим, Хьупим, Арди.
<p><a href="genesis46.html" target="_blank"><b>Доладалар (Бытие) 46:22</b></a>  Йоакъапеи Рахьалеи тӀехье яр из, веррига а вийтта саг.
<p><a href="genesis46.html" target="_blank"><b>Доладалар (Бытие) 46:23</b></a>  Дана воӀ: Хьушим.
<p><a href="genesis46.html" target="_blank"><b>Доладалар (Бытие) 46:24</b></a>  Наптала къонгаш: Яхьциал, Гуни, Йицар, Шилам.
<p><a href="genesis46.html" target="_blank"><b>Доладалар (Бытие) 46:25</b></a>  Лавано ший йоӀа Рахьала гӀулакх де еннача Балхьата Йоакъапа баь къонгаш бар уж, веррига а ворхӀ саг.
<p><a href="genesis46.html" target="_blank"><b>Доладалар (Бытие) 46:26</b></a>  Йоакъапаца Мисар-мехка венар, цун тӀехьенах вар, къонгий истий ца лаьрхӀача, кховзткъе ялх саг вар.
<p><a href="genesis46.html" target="_blank"><b>Доладалар (Бытие) 46:27</b></a>  Мисаре Ювсапа ваь ши воӀ вар. Беррига а Мисаре баха Ӏохайшараш, Йоакъап а цун тӀехьенах бараш а кховзткъеи итт саг вар.
<p><a href="genesis46.html" target="_blank"><b>Доладалар (Бытие) 46:28</b></a>  Ювсап волча водаш, шийл хьалха ЯхӀуд вахийтар Йоакъапа, ГӀашане бода никъ бовзар духьа а цу лаьттах дар хар духьа а. Уж цига дӀакхаьчача,
<p><a href="genesis46.html" target="_blank"><b>Доладалар (Бытие) 46:29</b></a>  Ювсап ший ворда дӀа а йожийта, ГӀашане ший даьна Исраьила духьалвера. Исраьил бӀаргавайча, тӀаведда из мархӀа а велла, вийлхар из.
<p><a href="genesis46.html" target="_blank"><b>Доладалар (Бытие) 46:30</b></a>  Исраьила аьлар Ювсапага: «ХӀанз-м вала а хала дацар, хӀана аьлча, сай бӀаргашца хьо дийна хилар гу сона».
<p><a href="genesis46.html" target="_blank"><b>Доладалар (Бытие) 46:31</b></a>  Ювсапа вежарашка а, ший даь цӀийх болча нахага а аьлар: «Аз ваха пирӀовга аргда: „КенаӀан-мехка Ӏийна са вежарий а, даь цӀийх бараш а, со волча хьабаьхкаб.
<p><a href="genesis46.html" target="_blank"><b>Доладалар (Бытие) 46:32</b></a>  Уж нах жа Ӏуй ба. Цар хьайбаш леладу. Шоашца кегий а доккхий а хьайбаш а, шоай доалахьа дола деррига хӀама а хьаденад цар“.
<p><a href="genesis46.html" target="_blank"><b>Доладалар (Бытие) 46:33</b></a>  ПирӀовс, хьа а дийха, шоашка хоатте: „Шу фу леладеш да?“
<p><a href="genesis46.html" target="_blank"><b>Доладалар (Бытие) 46:34</b></a>  оаш ала деза: „Тхоай даьша санна, кегий долча хана денз доахан леладу оаха!“ ТӀаккха ГӀашан цӀи йолча мехка даха Ӏоховша бокъо лургья шоана, хӀана аьлча, мисархошта дегаза ба цхьан метте ца бахаш, жа доажадеш меттара метте ухаж бола Ӏуй».
<p><a href="genesis47.html" target="_blank"><b>Доладалар (Бытие) 47:1</b></a>  ПирӀовна тӀа а ваха, Ювсапа аьлар: «Са да а, вежарий а, шоай доаханца а, боахамца а, КенаӀан-мехкара хьа а баьхка, ГӀашане ба хӀанз».
<p><a href="genesis47.html" target="_blank"><b>Доладалар (Бытие) 47:2</b></a>  Вежарех хаьржа пхи саг воалавир цо пирӀовна тӀа.
<p><a href="genesis47.html" target="_blank"><b>Доладалар (Бытие) 47:3</b></a>  ПирӀовс хаьттар царга: «Шоана фу де хов вахаре?» Вежараша жоп делар: «Тхой дай санна, Ӏуй да тхо». 
<p><a href="genesis47.html" target="_blank"><b>Доладалар (Бытие) 47:4</b></a>  Кхы а аьлар цар: «Укхаза хӀанзарчоа даха даьхкад тхо, хӀана аьлча, КенаӀан-мехка лира моцал я, доахан доажаде моттиг яц тха. Дех хьога, ГӀашане тхона даха Ӏоховша бокъо ялар».
<p><a href="genesis47.html" target="_blank"><b>Доладалар (Бытие) 47:5</b></a>  ПирӀовс аьлар Ювсапага: «Хьо волча да а, вежарий а баьхкаб.
<p><a href="genesis47.html" target="_blank"><b>Доладалар (Бытие) 47:6</b></a>  Мисар-мехкара лаьтта хьона гуш да. Из лаьтта эггара дикагӀа долча моттиге Ӏоховшабе хьай гаргара нах. Шоашта лой ГӀашане а Ӏе мегаргба уж. Къаьстта говзанчаш царна юкъе бале, са доахан Ӏалашде дӀаовттабе уж».
<p><a href="genesis47.html" target="_blank"><b>Доладалар (Бытие) 47:7</b></a>  Ший да Йоакъап воала а ваь, пирӀовна хьалхашка оттавир Ювсапа, хӀаьта Йоакъапо пирӀов даькъалвийцар.
<p><a href="genesis47.html" target="_blank"><b>Доладалар (Бытие) 47:8</b></a>  ПирӀовс хаьттар цунга: «Хьа масса шу даьннад?»
<p><a href="genesis47.html" target="_blank"><b>Доладалар (Бытие) 47:9</b></a>  Йоакъапа жоп делар: «Со дунен чухь ваха бӀаь ткъаь итт шу да. КӀезига а къахьа а да са вахара шераш, сай даьша яьккхар миссел ха яьккхаяц аз укх дунен чу».
<p><a href="genesis47.html" target="_blank"><b>Доладалар (Бытие) 47:10</b></a>  ПирӀов даькъал а вийца, дӀавахар Йоакъап.
<p><a href="genesis47.html" target="_blank"><b>Доладалар (Бытие) 47:11</b></a>  Да а, вежарий а Мисаре баха ховшабир Ювсапа, царна Мисаре эггара дикагӀча моттиге, РаӀамсас оалача шахьара юххе лаьтта а делар, пирӀовс шийна тӀадиллача бесса.
<p><a href="genesis47.html" target="_blank"><b>Доладалар (Бытие) 47:12</b></a>  Ший даь а, вежарий а фусамашкара берашка хьежжа, массанена юъачунца кийчо йир Ювсапа.
<p><a href="genesis47.html" target="_blank"><b>Доладалар (Бытие) 47:13</b></a>  Цул тӀехьагӀа моцал кхы а чӀоагӀелар, цхьаннахьа а яа хӀама яцар. Мисар а, КенаӀан-мохк а моцало гӀелбаьбар.
<p><a href="genesis47.html" target="_blank"><b>Доладалар (Бытие) 47:14</b></a>  Шийгара ялат эцаш гулденна Мисаре а, КенаӀан-мехка а мел дола дотув вӀашагӀтехар Ювсапа. ПирӀов цӀагӀа лоаттадора цо из.
<p><a href="genesis47.html" target="_blank"><b>Доладалар (Бытие) 47:15</b></a>  Мисаре а, КенаӀан-мехка а дотув кхоачаделча, берригача Мисар-мехкарча наха, Ювсапа тӀа а баха, аьлар: «Тхона маькх я, моцалла ма дайта тхо хьай бӀаргашта гуш. Тха дотув кхоачаденнад».
<p><a href="genesis47.html" target="_blank"><b>Доладалар (Бытие) 47:16</b></a>  Ювсапа аьлар: «Шоай дотув кхоачаденнадале, доахан хьадоаладе, аз царех ялат лургда шоана».
<p><a href="genesis47.html" target="_blank"><b>Доладалар (Бытие) 47:17</b></a>  Цар Ювсап волча доахан хьадоаладир. Говрех а, жех а, гаьзарех а, шерчех а, варех а цо царна ялат делар. Цу шера царна ялат лоаттадир Ювсапа деррига цар доахан царгара хьа а ийдеш.
<p><a href="genesis47.html" target="_blank"><b>Доладалар (Бытие) 47:18</b></a>  Шу чакхдаьлча, цунна тӀа а баха, аьлар цар: «Оаха лечкъоргдац тхой аьлах: тха дотув а кхоачаделар, тха доахан а хьога да, тхой дегӀамаши, лаьттеи мара хӀама дисадац тхога.
<p><a href="genesis47.html" target="_blank"><b>Доладалар (Бытие) 47:19</b></a>  Хьа бӀаргашта гуш тхои тха лаьттеи хӀалак хӀана хул? Ялата меттел дӀаэца тхо а тха лаьтта а. Тхой лаьтта пирӀовга дохк оаха ялатах, тхоаш пирӀова лай хургда тхо. Лаьттах тха яьсса аре хургйоацаш, тхо тхоаш моцалла ца довш дахаргдолаш, дӀаде ялат да тхона».
<p><a href="genesis47.html" target="_blank"><b>Доладалар (Бытие) 47:20</b></a>  Иштта Мисаре хинна деррига лаьтта ийцар Ювсапа пирӀовна. ХӀара мисархочо ший лаьтта дехкар, хӀана аьлча, моцалла де хӀама дацар цар. Лаьтта пирӀов доалахьа дийрзар.
<p><a href="genesis47.html" target="_blank"><b>Доладалар (Бытие) 47:21</b></a>  ХӀаьта Мисара мехка мел бахача нахах пирӀова лай бир Ювсапа.
<p><a href="genesis47.html" target="_blank"><b>Доладалар (Бытие) 47:22</b></a>  СагӀа доаккхача хьалхалаттарашкара лаьтта эцанзар цо, хӀана аьлча, массе а хана пирӀовс дакъа а луш бахаш бар уж. Цудухьа шоай лаьтта дохка дезаш бацар уж.
<p><a href="genesis47.html" target="_blank"><b>Доладалар (Бытие) 47:23</b></a>  Ювсапа аьлар нахага: «ХӀанз аз шу а, шун лаьтта а пирӀовна ийцад. Ер ялат да шоана лаьтта дӀаде.
<p><a href="genesis47.html" target="_blank"><b>Доладалар (Бытие) 47:24</b></a>  Шоай ялат кхаьчача, цунах пхелагӀа дакъа пирӀовна лургда оаш, хӀаьта дисар дӀадеи, шоана а, шун берашта а, шун цӀагӀарчарна а даэи хургда».
<p><a href="genesis47.html" target="_blank"><b>Доладалар (Бытие) 47:25</b></a>  Наха аьлар: «Ӏа тхо Ӏоажалах кӀалхардаьхар. ПирӀов лай хургда тхо, хьо тхога лаьтташ леладайта раьза хуле».
<p><a href="genesis47.html" target="_blank"><b>Доладалар (Бытие) 47:26</b></a>  Иштта лаьттах дола Ӏаьдал оттадир Ювсапа. Из Ӏаьдал тахан а тӀехьа Мисаре лелаш да: лаьттах хьадаьнначох дерригнех а пхелагӀа дакъа пирӀовна лу. СагӀа доаккхача хьалхалаттараша доалахьа дола лаьтташ мара дац пирӀов доалахьа доацаш.
<p><a href="genesis47.html" target="_blank"><b>Доладалар (Бытие) 47:27</b></a>  Исраьилхой Мисар-мехка ГӀашан оалача метте бахаш бар. Цар доалахьа лаьтташ дар, уж тӀехь-тӀехьагӀа чӀоагӀа бебаш а бар.
<p><a href="genesis47.html" target="_blank"><b>Доладалар (Бытие) 47:28</b></a>  Йоакъап Мисаре вурийтта шера Ӏийра, цун бӀаь шовзткъеи ворхӀ шу даьннадар.
<p><a href="genesis47.html" target="_blank"><b>Доладалар (Бытие) 47:29</b></a>  Ше леча хана, ший воӀага Ювсапага дӀа а кхайка, цо аьлар: «Цхьа дика гӀулакх де деза Ӏа сона: са ворох кулг а техе, хье соца къахетаме а тешаме а хургва аьле дош да сона. Со Мисар-мехка дӀа ма воллалахь.
<p><a href="genesis47.html" target="_blank"><b>Доладалар (Бытие) 47:30</b></a>  Со сай даьйх дӀакхийтача, Мисарера дӀа а вихье, уж боахккача дӀаволлалахь». Ювсапа дош делар: «Ӏа яхар дергда аз».
<p><a href="genesis47.html" target="_blank"><b>Доладалар (Бытие) 47:31</b></a>  «Дув баал», – аьлар Йоакъапа. Ювсапа дув биар. Метта ула Исраьил Далла хьалхашка суждне вахар.
<p><a href="genesis48.html" target="_blank"><b>Доладалар (Бытие) 48:1</b></a>  Цул тӀехьагӀа цхьа ха яьннача гӀолла Ювсапага хабар дера, хьа да цамогаш ва, аьнна. Ший ши воӀ, Манаш а, Эфрам а ийца, цунна тӀавахар из.
<p><a href="genesis48.html" target="_blank"><b>Доладалар (Бытие) 48:2</b></a>  Йоакъапага хоам бир: «Хьо волча хьа воӀ Ювсап венав», – аьнна. Ший беррига низ гулбаь, метта юккъе ура а хайна, Исраьила
<p><a href="genesis48.html" target="_blank"><b>Доладалар (Бытие) 48:3</b></a>  аьлар Ювсапага: «КенаӀан-мехкарча Луз оалача метте Ше гойтар сона Низболча Дала, даькъал а вир цо со.
<p><a href="genesis48.html" target="_blank"><b>Доладалар (Бытие) 48:4</b></a>  Цо аьлар сога: „Аз дебийтаргда хьа фу, хьа дуккха а бераш хулийтаргда, хьох дукха халкъаш хьадаргда. Ер лаьтта хьа тӀехьенна даим хургдолаш дӀалургда Аз“.
<p><a href="genesis48.html" target="_blank"><b>Доладалар (Бытие) 48:5</b></a>  Со Мисаре хьавалехьа, укхаза хьона ваь вола ши воӀ, хӀанз денз са хургва. Эфрам а, Манаш а са хургва, Рабаан а, ШимӀа а санна.
<p><a href="genesis48.html" target="_blank"><b>Доладалар (Бытие) 48:6</b></a>  Акхарел тӀехьа хьона даь бераш хьа хургда, цхьабакъда, тайпан доалахьара дакъа цу шоай вежарий къонгаш уж болаш санна хургда царна.
<p><a href="genesis48.html" target="_blank"><b>Доладалар (Бытие) 48:7</b></a>  Со Падан-Арамера хьавоагӀаш, КенаӀан-мехка Эпрати цӀи йолча шахьара тӀакхачале, новкъа, сога боккха бала кхаьчар – хьа нана Рахьал елар. Цигга Эпрате (тахан Байтлахьам оал цох) бодача новкъа йистте дӀаеллар аз из».
<p><a href="genesis48.html" target="_blank"><b>Доладалар (Бытие) 48:8</b></a>  ТӀаккха, Ювсапа къонгаш бӀаргабайна, Исраьила хаьттар: «Уж малаш ба?»
<p><a href="genesis48.html" target="_blank"><b>Доладалар (Бытие) 48:9</b></a>  Ювсапа даьна жоп делар: «Уж Дала сона укхаза бенна къонгаш ба». ТӀаккха Исраьила аьлар: «Сона хьатӀавоалаве уж шиъ, сога даькъалвайта».
<p><a href="genesis48.html" target="_blank"><b>Доладалар (Бытие) 48:10</b></a>  Из сов къаьна волаш, цун бӀаргашта дика хӀама гацар. Ювсапа ши воӀ цунна тӀавоалавир. Цо мархӀа а бехкаш, барташ даьхар царна.
<p><a href="genesis48.html" target="_blank"><b>Доладалар (Бытие) 48:11</b></a>  Исраьила аьлар Ювсапага: «Сона моттацар, хьо сайна юха гургва, бакъда, Дала хьа бераш го а аьттув белар сона».
<p><a href="genesis48.html" target="_blank"><b>Доладалар (Бытие) 48:12</b></a>  Ши кӀаьнк Исраьила гонашта юхера дӀахо а тетта, цунна хьалхашка лохха суждне вахар Ювсап.
<p><a href="genesis48.html" target="_blank"><b>Доладалар (Бытие) 48:13</b></a>  Цул тӀехьагӀа, даьна уллув ши воӀ хьа а воалаваь, Эфрам Исраьила аьрда оагӀорахьа оттавир цо, хӀаьта Манаш Исраьила аьтта оагӀорахьа оттавир.
<p><a href="genesis48.html" target="_blank"><b>Доладалар (Бытие) 48:14</b></a>  Амма, Исраьила ший аьтта кулг Эфрама керта тӀа диллар, из зӀамагӀа вале а, хӀаьта аьрда кулг, аьттачунна тӀагӀолла а даьккха, Манаша керта тӀа диллар, Манаш духьашхаваь воллашехь а.
<p><a href="genesis48.html" target="_blank"><b>Доладалар (Бытие) 48:15</b></a>  ТӀаккха, Ювсап даькъал а веш, цо аьлар: «Шийна кӀала са даьй ИбрахӀам а, Исхьакх а лийнна Даьла, таханар ди хьатӀакхаччалца дерригача са вахаре сога бӀарглокхаш хинна са Даьла,
<p><a href="genesis48.html" target="_blank"><b>Доладалар (Бытие) 48:16</b></a>  моллагӀча воча хӀамах со лораваьча малейко даькъалдолда ер бераш. Акхар дӀахьойла са цӀи, са даьй ИбрахӀама а, Исхьакха а цӀераш. Деба а дийба, дуккха адам хьадалда акхарех дунен чухь».
<p><a href="genesis48.html" target="_blank"><b>Доладалар (Бытие) 48:17</b></a>  Ший дас аьтта кулг Эфрама керта тӀа диллача, цу гӀулакха раьза воацаш, Ювсапа из даь кулг хьалаьцар, Эфрама керта тӀара Манаша керта тӀа дилла дагахьа.
<p><a href="genesis48.html" target="_blank"><b>Доладалар (Бытие) 48:18</b></a>  Ювсапа аьлар: «А, дада, воккхагӀвар ер ва, аьтта кулг цун керта тӀа дила».
<p><a href="genesis48.html" target="_blank"><b>Доладалар (Бытие) 48:19</b></a>  Цхьабакъда, дас цо яхар дӀатӀаэцанзар: «Сона хов, са воӀ, сона хов. Укхох а доккха халкъ хьадаргда, из халкъ сийлахь а хургда. Амма, зӀамагӀа волча веший сий лакхагӀа хургда, цун тӀехьенах дуккха халкъаш хьадаргда».
<p><a href="genesis48.html" target="_blank"><b>Доладалар (Бытие) 48:20</b></a>  Цу дийнахьа уж даькъал а беш, цо аьлар: «Шун цӀерашца Исраьила халкъо вӀаший даькъалбергба: „Эфрам а, Манаш а санна волва хьо Дала“, – яхаш». Иштта Эфрам Манашал лакхагӀа оттавир цо.
<p><a href="genesis48.html" target="_blank"><b>Доладалар (Бытие) 48:21</b></a>  Юха Исраьила аьлар Ювсапага: «Со леш ва, амма, Даьла шуца хургва. Цо шоай даьй лаьтта юхадугаргда шо.
<p><a href="genesis48.html" target="_blank"><b>Доладалар (Бытие) 48:22</b></a>  ХӀаьта хьона, хьа вежарашта кхаьчачул совгӀа, айса эмархошкара тураца а, Ӏадаца а яьккха лоаман босе лу аз».
<p><a href="genesis49.html" target="_blank"><b>Доладалар (Бытие) 49:1</b></a>  Ший къонгаш хьа а бийха, Йоакъапа аьлар: «Сона гоннахьа Ӏо а айтте, ладувгӀа, тӀайоагӀача хана шоана хургдар дувцаргда аз.
<p><a href="genesis49.html" target="_blank"><b>Доладалар (Бытие) 49:2</b></a>  ХьавӀашагӀ а кхийте, ладувгӀа, Йоакъапа къонгаш, ладувгӀа шоай даьга Исраьилага.
<p><a href="genesis49.html" target="_blank"><b>Доладалар (Бытие) 49:3</b></a>  Рабаан, хьо са духхьашхавар ва, са низ ба хьо, со маӀасаг хилара духхьара сом ба хьо, эггара сийлахьвар а, низа чӀоагӀагӀа вар а ва хьо.
<p><a href="genesis49.html" target="_blank"><b>Доладалар (Бытие) 49:4</b></a>  Дода хий санна соцалургвоацаш сиха ва хьо, цудухьа, кхы хургвац хьо хьалхле лелаеш, хӀана аьлча, хьай даь метта ваьлар хьо, из мотт бӀехбаь, сийдоацача баьккхар Ӏа. Са метта вала мегар хьона.
<p><a href="genesis49.html" target="_blank"><b>Доладалар (Бытие) 49:5</b></a>  ШимӀеи Левии вежарий ба. Цар довташ къизала герзаш да. Уж дагабовлача юкъе хургдац са са, цар вӀашагӀкхетарца хургдац са сий, хӀана аьлча, эгӀазбахарца саг вийннав цар, шоай дега болча тоама шерчий пхаьнаш хедадаьд цар.
<p><a href="genesis49.html" target="_blank"><b>Доладалар (Бытие) 49:7</b></a>  НаӀалт хинна я цар къиза эгӀазал, наӀалт хинна да цар къахетам боаца дорха-даьра хилар. Йоакъапа къонгашта юкъе дӀа-юха кховсаргба аз уж, Исраьила тӀехьенца дӀаэбергба аз уж.
<p><a href="genesis49.html" target="_blank"><b>Доладалар (Бытие) 49:8</b></a>  ЯхӀуд, хьа вежараша хоаставергва хьо! Хьа кулг моастагӀчун яӀан тӀа хургда. Хьа даь къонгаш хьона суждне ухаргба.
<p><a href="genesis49.html" target="_blank"><b>Доладалар (Бытие) 49:9</b></a>  ЯхӀуд, хьо – къона лом, са воӀ, хьай фоса тӀара хьалъайвеннав, тӀаккха дегӀ хийцца салаӀа лаьтта вижав хьо, лом санна; мала вухьаргва хьо гӀоттаве?
<p><a href="genesis49.html" target="_blank"><b>Доладалар (Бытие) 49:10</b></a>  доал гойташ йола гӀадж – цун когашка хургья, паччахьа дарж ЯхӀуда бе доалларгда, ший ха кхаьчача цунна йоал тергья, халкъаш цунна мутӀахьа а хургда.
<p><a href="genesis49.html" target="_blank"><b>Доладалар (Бытие) 49:11</b></a>  Цо ший вир комсий ткъовронах дӀатувс, ший вира кӀориг – дикагӀа йолча комсий ткъовронах: дикагӀа чхьагӀарца ший барзкъа дутт цо, тӀадувхар ший – комсий цӀийца.
<p><a href="genesis49.html" target="_blank"><b>Доладалар (Бытие) 49:12</b></a>  БӀаргаш чхьагӀарал баьдегӀа да цун, цергаш – шурал кӀайх я цун.
<p><a href="genesis49.html" target="_blank"><b>Доладалар (Бытие) 49:13</b></a>  Забул форда йисте ваха ховргва, кемаш берда тӀа хьатӀауххача, цун лаьтта ЦӀадан-шахьарга кхаччалца хургда.
<p><a href="genesis49.html" target="_blank"><b>Доладалар (Бытие) 49:14</b></a>  Доахан чудоахкача бежа карташта юккъе салоӀаш уллача низ болча вира тара ва Иссархан.
<p><a href="genesis49.html" target="_blank"><b>Доладалар (Бытие) 49:15</b></a>  Сатем дика болга а, ший лаьтта хоза долга а дайна из, ший белаж къахьегама кӀала а оттаяь, кхычун доалахьа вола Ӏу хургва.
<p><a href="genesis49.html" target="_blank"><b>Доладалар (Бытие) 49:16</b></a>  Дан Исраьила халкъан цхьан тукхама кхелахо хургва.
<p><a href="genesis49.html" target="_blank"><b>Доладалар (Бытие) 49:17</b></a>  Новкъа уллача лихьа тара хургва из. ТӀехйоалача говран когах царг тохача бӀехала тара хургва из. Говр лозайича, цунна тӀера баьри аркъалвож.
<p><a href="genesis49.html" target="_blank"><b>Доладалар (Бытие) 49:18</b></a>  Веза Аьла! Ӏа кӀалхараваккхарга сатувсаш ва со.
<p><a href="genesis49.html" target="_blank"><b>Доладалар (Бытие) 49:19</b></a>  Гадойна нах тӀагӀертаргба, амма, цо уж ший аргӀагӀа бовхаргба.
<p><a href="genesis49.html" target="_blank"><b>Доладалар (Бытие) 49:20</b></a>  Ашара кхача шортта хургба, паччахьа даъараш дӀа-хьа тергда цо.
<p><a href="genesis49.html" target="_blank"><b>Доладалар (Бытие) 49:21</b></a>  Наптал маьрша баьккхача саьх тара ва, хозача къамаьла да ва из.
<p><a href="genesis49.html" target="_blank"><b>Доладалар (Бытие) 49:22</b></a>  Ювсап дукха сом луча комса ткъовро я, хьаста тӀа ягӀача сом луча комса ткъовро. Цун ткъовронаш пена тӀа гӀолла дӀайолх.
<p><a href="genesis49.html" target="_blank"><b>Доладалар (Бытие) 49:23</b></a>  Дорха тӀалийтаб цох Ӏадархой, эгӀазал лелаяьй цунца, тӀаьскаш дийттад цунна.
<p><a href="genesis49.html" target="_blank"><b>Доладалар (Бытие) 49:24</b></a>  Амма, цун Ӏад чӀоагӀа да, цун кулгаш онда а, говза а да. Йоакъапа Низболчо Дала беннаб цунна низ. Из ва цунна доал деш, цигара я Исраьила чӀоагӀал,
<p><a href="genesis49.html" target="_blank"><b>Доладалар (Бытие) 49:25</b></a>  хьа даь Даьлагара. Цо гӀо долда хьона дӀахо а, Низболчо даькъалволва хьо, лакхерча сигленашкара доагӀача даькъалварца а, лохерча къоаргаленашкара доагӀача даькъалварца а, наьна накхагара доагӀача даькъалварца а, нанас хье лелаваьча керчура доагӀача даькъалварца а,
<p><a href="genesis49.html" target="_blank"><b>Доладалар (Бытие) 49:26</b></a>  ширача лоамий даькъалварал дезагӀа а даим лаьттача гувний хоза хиларал дезагӀа а долча хьай дас хьо даькъалварца а; Ший вежарашта юкъе белгалваьнна волча Ювсапа хилда из деррига даькъалвар.
<p><a href="genesis49.html" target="_blank"><b>Доладалар (Бытие) 49:27</b></a>  Бен-Ямин меца борз я. Ӏуйрийна шийна ежар юъ цо, сарахьа кхычаргара яьккхар юъ цо».
<p><a href="genesis49.html" target="_blank"><b>Доладалар (Бытие) 49:28</b></a>  Уж да Исраьила шийтта тукхам. Из аьлар царга уж даькъалбеш цар дас. ХӀаравар воаггӀача тайпара даькъалвир цо шийгара.
<p><a href="genesis49.html" target="_blank"><b>Доладалар (Бытие) 49:29</b></a>  Йоакъапа аьлар ший къонгашка: «Со сай дай болча дӀавода. Хьетахочун Ӏепрона лаьтта, сай дай болча хьагӀар чу дӀаволлалаш со.
<p><a href="genesis49.html" target="_blank"><b>Доладалар (Бытие) 49:30</b></a>  КенаӀан-мехкарча Мамари оалача метте Махпела цӀи йолча ара я из хьагӀар. Хьетахочунгара Ӏепронагара нах дӀабувхка ийцача лаьттаца цхьана ийца я из хьагӀар ИбрахӀама.
<p><a href="genesis49.html" target="_blank"><b>Доладалар (Бытие) 49:31</b></a>  Цига дӀабехкаб ИбрахӀам а, цун сесаг Сарра а, Исхьакх а, цун сесаг РабиӀат а, цигга дӀаеллай аз Леа а.
<p><a href="genesis49.html" target="_blank"><b>Доладалар (Бытие) 49:32</b></a>  Аре а, цу тӀера хьагӀар а хьетахошкара ийца я».
<p><a href="genesis49.html" target="_blank"><b>Доладалар (Бытие) 49:33</b></a>  Ший къонгашка из васкет даь ваьлча, ши ког метта хьатӀа а баьккха дӀавижа Йоакъап, кхаьлхар, ший дайх дӀакхийтар.
<p><a href="genesis50.html" target="_blank"><b>Доладалар (Бытие) 50:1</b></a>  Даьна тӀа а кхийтта, цунна барташ а доахаш, вийлхар Ювсап.
<p><a href="genesis50.html" target="_blank"><b>Доладалар (Бытие) 50:2</b></a>  Ший Ӏуй болча лорашка амар дир цо, ший даь дакъа талха ца талхийта, молхаш а техе, кийчде аьнна.
<p><a href="genesis50.html" target="_blank"><b>Доладалар (Бытие) 50:3</b></a>  Из кийчо еш шовзткъа ди дӀадахар, хӀана аьлча, цу балха лаьрхӀа йола ха яр из. Мисархоша кховзткъеи итт дийнахьа таьзет лоаттадир Йоакъап велча.
<p><a href="genesis50.html" target="_blank"><b>Доладалар (Бытие) 50:4</b></a>  Таьзет чакхдаьлча, Ювсапа аьлар пирӀовна уллуврча нахага: «Шу сона раьза дале, дех шуга, пирӀовга дӀаала:
<p><a href="genesis50.html" target="_blank"><b>Доладалар (Бытие) 50:5</b></a>  „Са дас сога аьннадар: ‘Со леш ва, аз КенаӀан-мехка сайна кийчъяьча хьагӀар чу дӀаволлалахь со’, – аьнна. Аз цунна дув биабар, из иштта де. Пурам да сона ваха, сай да дӀаволла, цул тӀехьагӀа со юхавоагӀаргва“».
<p><a href="genesis50.html" target="_blank"><b>Доладалар (Бытие) 50:6</b></a>  ПирӀовс аьлар: «Ваха а гӀой, хьайга хьай дас аьннача бесса хьай да дӀаволла».
<p><a href="genesis50.html" target="_blank"><b>Доладалар (Бытие) 50:7</b></a>  Ювсап ший да дӀаволла водаш, цунца пирӀовна уллувра нах а, пирӀов гаргара нах а, берригача Мисар-мехка аьлий а бахар.
<p><a href="genesis50.html" target="_blank"><b>Доладалар (Бытие) 50:8</b></a>  Ювсапа гаргара нах а, вежарий а, цун даь цӀийх бола нах а бахар. ГӀашане бераши доахани мара дисанзар.
<p><a href="genesis50.html" target="_blank"><b>Доладалар (Бытие) 50:9</b></a>  Царна тӀехьа йоагӀаш вордаш а яр, говра баьрий а гӀаш бараш а бар. Дукха адам дар додаш.
<p><a href="genesis50.html" target="_blank"><b>Доладалар (Бытие) 50:10</b></a>  Йордан-хина малхбоалехьа Атад оала хьатта йолча кхаьчача, чӀоагӀа а миска а белха айттар уж. ВорхӀ дийнахьа цига таьзет лоаттадир Ювсапа.
<p><a href="genesis50.html" target="_blank"><b>Доладалар (Бытие) 50:11</b></a>  Атад-хьаттан уллув дола из таьзет дайна, цу метте Ӏеш болча кенаӀанхоша аьлар: «Мисархой доккха таьзет да». Цудухьа Йорданена малхбоалехьа йолча цу моттигах Абал-МицӀраим оал.
<p><a href="genesis50.html" target="_blank"><b>Доладалар (Бытие) 50:12</b></a>  Иштта, Йоакъапа къонгаша цун васкет кхоачашдир.
<p><a href="genesis50.html" target="_blank"><b>Доладалар (Бытие) 50:13</b></a>  КенаӀан-мехка дӀа а вихьа, Мамари цӀи йолча моттига уллув йолча Махпела оалача моттига юххе уллача арен тӀа йоаллача хьагӀар чу дӀавеллар цар из. Из хьагӀар аренца цхьана ИбрахӀама хьетахочунгара Ӏепронагара ийцаяр, ший байна нах цу чу дӀабувхкар духьа.
<p><a href="genesis50.html" target="_blank"><b>Доладалар (Бытие) 50:14</b></a>  Да дӀа а велла, ший вежарашца а, цига баьхкача нахаца а Мисар-мехка юхавера Ювсап.
<p><a href="genesis50.html" target="_blank"><b>Доладалар (Бытие) 50:15</b></a>  Шоай да велча, Ювсапа вежараша уйла йир: «Хьанна хов, Ювсап вайна эгӀазваха Ӏеш хила мег, шийна вай даьча вонна духьала бекхам бе дагахьа?»
<p><a href="genesis50.html" target="_blank"><b>Доладалар (Бытие) 50:16</b></a>  Цар нах тӀабахийтар цунга ала: «Ше дӀакхалхалехьа хьа дас тхога васкет даьдар:
<p><a href="genesis50.html" target="_blank"><b>Доладалар (Бытие) 50:17</b></a>  „Шоай вешийга Ювсапага дӀаала: ‘Аз дех хьогара, вежарашта цар даьча къиношта гештдар а, царех бехк ца баккхар а’. Хьа даь Даьла лай долча оаха а дех хьога, Ювсап, тха къиношта гештде“». Шийга дайтача хабарга ладувгӀаш хинна Ювсап вийлхар.
<p><a href="genesis50.html" target="_blank"><b>Доладалар (Бытие) 50:18</b></a>  Хьабаьхка гора а айтта, цун вежараша аьлар: «Тхо хьа лай да».
<p><a href="genesis50.html" target="_blank"><b>Доладалар (Бытие) 50:19</b></a>  Ювсапа жоп делар: «Кхера ма кхера. Со Даьла мичав.
<p><a href="genesis50.html" target="_blank"><b>Доладалар (Бытие) 50:20</b></a>  Шоана дагадехадар сона зулам де, амма, Дала цунах дика болх хилийтар, хӀанз тахан долаш дар кхоачашхилийта: дуккха адамаш лечара кӀалхарадахар.
<p><a href="genesis50.html" target="_blank"><b>Доладалар (Бытие) 50:21</b></a>  Цудухьа ма кхера: со шуга а, шун дезалга а хьожаргва». Уж тебеш, царца хоза къамаьл дир цо.
<p><a href="genesis50.html" target="_blank"><b>Доладалар (Бытие) 50:22</b></a>  Ший даь дезалца Мисар-мехка Ӏийра Ювсап. Цун бӀаь итт шу кхаьчадар.
<p><a href="genesis50.html" target="_blank"><b>Доладалар (Бытие) 50:23</b></a>  Из дийна а волаш, Эфрама бераш а, берий бераш а хилар. Манаша виӀий Макира бераш ший кара ийцар цо.
<p><a href="genesis50.html" target="_blank"><b>Доладалар (Бытие) 50:24</b></a>  Ювсапа аьлар вежарашка: «Со леш ва, амма Даьла оарцагӀа варгва шоана. Укх мехкара ара а даьха, Ше ИбрахӀама а, Исхьакха а, Йоакъапа а чӀоагӀонца деннача лаьттан тӀа дугаргда шо Цо».
<p><a href="genesis50.html" target="_blank"><b>Доладалар (Бытие) 50:25</b></a>  Исраьила къонгашка ше яхар кхоачашдергда аьнна дув а баийта, Ювсапа аьлар: «Даьла оарцагӀа варгва шоана, тӀаккха оаш са тӀехкаш укхазара дӀаяхьа еза».
<p><a href="genesis50.html" target="_blank"><b>Доладалар (Бытие) 50:26</b></a>  Иштта, бӀаьи итт шу доалаш Ювсап кхелхар. Ца талхийта молхаш а теха, Мисар-мехка кӀинга чу диллар цун дакъа.
<p><a href="ruth1.html" target="_blank"><b>Руфи (Руфь) 1:1</b></a>  Кхелахой жугтий мехка кулгалдеш болча замах лаьтта моцал ессай. ЯхӀуда Байтлахьамера цхьа саг вахав ший цӀен-нанеи ши воӀи ийца ший мехкара ведда Моъав-мехка ваха.
<p><a href="ruth1.html" target="_blank"><b>Руфи (Руфь) 1:2</b></a>  Цу сага цӀи Элималахь хиннай, цун цӀен-наьна цӀи Найми хиннай, хӀаьта шин виӀий цӀераш Махьлони Хьилони хиннай; уж хиннаб ЯхӀуда Байтлахьамера ефрафхой. Моъав-мехка хьа а кхаьча, сайцаб уж.
<p><a href="ruth1.html" target="_blank"><b>Руфи (Руфь) 1:3</b></a>  Цхьа ха яьлча Элималахь веннав, шин воӀаца цхьаь йисай Найми.
<p><a href="ruth1.html" target="_blank"><b>Руфи (Руфь) 1:4</b></a>  Найме шин воӀо моъавхой къамах ши саг йоалаю, цхьанне Орфа, шоллагӀчо Руфи, уж цига бах цхьана итт шера гаргга.
<p><a href="ruth1.html" target="_blank"><b>Руфи (Руфь) 1:5</b></a>  Цул тӀехьагӀа цун шаккъе воӀ ла, Махьлон а Хьилон а: мар а къонгаш а байна, цхьаь юс из кхалсаг.
<p><a href="ruth1.html" target="_blank"><b>Руфи (Руфь) 1:6</b></a>  ТӀаккха ший шин несийца Моъав-мехкара юха йоагӀа из ше яьхача, хӀана аьлча Везача Аьла оарцагӀа вена, Ший наха Цо ялат доссийтад аьнна хоз цунна Моъав-мехка.
<p><a href="ruth1.html" target="_blank"><b>Руфи (Руфь) 1:7</b></a>  Ара йоал из ше яьхача моттигера, шийна тӀехьа ши нус йолаш. ЯхӀуда мехка юхабоагӀача наькъ тӀа шийца ши нус йолаш йоагӀаш,
<p><a href="ruth1.html" target="_blank"><b>Руфи (Руфь) 1:8</b></a>  Найме оал ший несарашка: «Довле, юхадерза шоай наьна цӀа гӀо; Везача Аьлано къахетам болба шух, оаш байнарех а сох а баьчча бесса!
<p><a href="ruth1.html" target="_blank"><b>Руфи (Руфь) 1:9</b></a>  Везача Аьлано ираз-аьттув лулба шоана, шун кердача моарой фусамашка!» Барташ даьхар цо царна, уж белха айттар, махьарч детташ.
<p><a href="ruth1.html" target="_blank"><b>Руфи (Руфь) 1:10</b></a>  Цар аьлар: «А, тхо хьоца хьа халкъ долча доагӀаргда».
<p><a href="ruth1.html" target="_blank"><b>Руфи (Руфь) 1:11</b></a>  Найме аьлар: «ЦӀадерза, са мехкарий; сенна доагӀа шо соца? Кхы могаргдий сона къонгаш бе, шоана царех моарой хургболаш?
<p><a href="ruth1.html" target="_blank"><b>Руфи (Руфь) 1:12</b></a>  Юхадерза, са мехкарий, со къаеннай, са маьре яха сатувсалга дац. Со маьре яха хьашт долаш а хинна цу бийсан мараца Ӏо а йижа аз къонгаш баьбаларе а,
<p><a href="ruth1.html" target="_blank"><b>Руфи (Руфь) 1:13</b></a>  уж хьалкхеллца хьежа хьашт дий шоана? Цу ханналца маьре ца долхаш дагӀаргдий шу? А, эшац шоана, са мехкарий! Аз шул чӀоагӀагӀа саготду, со Везача Аьлано даькъаза яьй».
<p><a href="ruth1.html" target="_blank"><b>Руфи (Руфь) 1:14</b></a>  Уж юха а чӀоагӀа белха айттар, махьарч детташ. ХӀаьта Орфа ший маьр-нанна барт а баьккха, Ӏадика а йийца, ший нах болча дӀаяхар, хӀаьта Руфи йисар цунца.
<p><a href="ruth1.html" target="_blank"><b>Руфи (Руфь) 1:15</b></a>  Найме аьлар Руфийга: «Хьажал, из а ма яхарий ший нах болча, ший даьлий болча: юхаерза хьо а хьай кхина тӀехьа».
<p><a href="ruth1.html" target="_blank"><b>Руфи (Руфь) 1:16</b></a>  ХӀаьта Руфе аьлар: «Хье Ӏокхесса со юха ерзаргйолча дӀатӀа ма яккха со: хьо йодача со гӀоргья, хьо яхача со яхаргья; хьа халкъ са халкъ хургда, хьа Даьла са Даьла хургва.
<p><a href="ruth1.html" target="_blank"><b>Руфи (Руфь) 1:17</b></a>  Хьо леча со лергья, цига дӀа а йолларгья. Везача Аьлано Ший кхел йойла сона, цхьан Ӏоажало мара со хьоцара къоаста ергьяле», – аьнна.
<p><a href="ruth1.html" target="_blank"><b>Руфи (Руфь) 1:17</b></a> <span class=verse_number>18 </span> Найми юхаяьлар, цо яь чӀоагӀо шийна хьаяйзачул тӀехьагӀа, кхы хӀама ца оалаш.
<p><a href="ruth1.html" target="_blank"><b>Руфи (Руфь) 1:19</b></a>  Уж шаккъе йодаш яр Байтлахьаме кхаччалца, хьакхаьчача шахьаре мел баха нах сатем байна бар, кхалнах цецбувлаш бар: «Ер Найми я?» яхаш.
<p><a href="ruth1.html" target="_blank"><b>Руфи (Руфь) 1:20</b></a>  Цо аьлар царга: «Сох Найми ма ала, сох Мара ала, хӀана аьлча, Низболчо къахьадаьд са вахар.
<p><a href="ruth1.html" target="_blank"><b>Руфи (Руфь) 1:21</b></a>  Со араяьннаяр укхазара таро йолаш, хӀаьта Везача Аьлано юхайоалайир со даьссача кулгашца; сенна оалаш да сох Найми, Везача Аьлана гуш хилча, со бехке йолга, Цо сона гӀайгӀа, бала белча, Низболчо са ираз доадаь хилча?»
<p><a href="ruth1.html" target="_blank"><b>Руфи (Руфь) 1:22</b></a>  Юхабийрзар Найми а цунна Моъавера ена нус Руфи а: уж бахар мукх чуэца болалуча хана Байтлахьаме.
<p><a href="ruth2.html" target="_blank"><b>Руфи (Руфь) 2:1</b></a>  Найме маьр-цӀаьшкахьара таро йолаш, цӀи хеза цхьа гаргара саг вар БаӀаз яхаш, Элималахьа фух ваьнна.
<p><a href="ruth2.html" target="_blank"><b>Руфи (Руфь) 2:2</b></a>  Цкъа Моъав-мехкарча Руфе аьлар Наймига: «Со кхай тӀа яха мегаргйий, канаш гулде, сайга гулдейтачунна тӀехьа?» Найме аьлар цунга: «Йолле, са йиӀиг».
<p><a href="ruth2.html" target="_blank"><b>Руфи (Руфь) 2:3</b></a>  Цо хьа а ена мукх хьокхачунна тӀехьа канаш гулдир. Кхай тӀа гулдеш хиннача канех цхьа дакъа Элималахьа фух ваьннача БаӀаза доалахьа хиннадар.
<p><a href="ruth2.html" target="_blank"><b>Руфи (Руфь) 2:4</b></a>  Цу хана Байтлахьамера БаӀаз цӀакхаьчар, цо аьлар мукх хьокхаш боахкарашка: «Веза Аьла ва шуца!» «Везача Аьлано даькъала волва хьо!» – аьлар цар цунга.
<p><a href="ruth2.html" target="_blank"><b>Руфи (Руфь) 2:5</b></a>  БаӀазо аьлар царна тӀехьа хьажа оттаваьча ший лейга: «Из къона кхалсаг хьаний?»
<p><a href="ruth2.html" target="_blank"><b>Руфи (Руфь) 2:6</b></a>  Лейво аьлар: «Из къона кхалсаг Моъав-мехкара я, Наймеца Моъав-мехкара хьаена;
<p><a href="ruth2.html" target="_blank"><b>Руфи (Руфь) 2:7</b></a>  цо дийхад, мегардарий аз мукх хьокхарашта тӀехьа хила, – аьнна, – канаш гулдеш. Иштта йоалл из укх кхай тӀа Ӏуйрийна денз сарралца; кӀезига отар кӀала салаӀар мара доацаш».
<p><a href="ruth2.html" target="_blank"><b>Руфи (Руфь) 2:8</b></a>  ТӀаккха БаӀаза Руфийга аьлар: «ЛадувгӀа, са йоӀ, кхыча кхай тӀа ма гӀо гулде, укхаза хила, са чулаттача кхалнахаца Ӏушца: цар чуэцаш дола кха бӀарга кӀалара ма далийта, гуш хила, царца лела.
<p><a href="ruth2.html" target="_blank"><b>Руфи (Руфь) 2:9</b></a>  Са лайша чуэцаш дола кха хьай бӀарга кӀала хилийта. Аз тӀадиллад сай Ӏушта, хьога хӀама ма ала аьнна, хьай хий мала безам хуле, дӀарча сона чулаттача наха хьалъюзача кӀудал чура хий мала».
<p><a href="ruth2.html" target="_blank"><b>Руфи (Руфь) 2:10</b></a>  Цунна хьалхашка корта чу а бахийта, из лоархӀача хьисапе Руфе аьлар: «Хьа къахетам мишта бийхаб аз хьа бӀаргашка, кхыча мехкара ена со ишттала Ӏа лархӀа?»
<p><a href="ruth2.html" target="_blank"><b>Руфи (Руфь) 2:11</b></a>  БаӀаза жоп делар: «Сона дийцад, Ӏа хьай маьр-нанна, хьай мар велча денз мел даь гӀулакхаш, из бахьан долаш, хьо хьай да-нана а дита, мохк а бита, хьалхагӀа вӀалла ца дейза ер халкъ долча мишта ений;
<p><a href="ruth2.html" target="_blank"><b>Руфи (Руфь) 2:12</b></a>  Везача Аьлано дика хетар хилда хьона, хьа уж дика гӀулакхаш бахьан долаш. Цун ткъам кӀала сатем лохаш хьо енача Исраила Везача Даьлагара доккха совгӀат хилда хьона».
<p><a href="ruth2.html" target="_blank"><b>Руфи (Руфь) 2:13</b></a>  Цо аьлар: «Са аьла, хьа бӀаргашка къахетаме я со! Сатем беш, сона, хьай Ӏуна, дагара дар дийцар Ӏа, со цхьанна хьай Ӏуна маьха еце а».
<p><a href="ruth2.html" target="_blank"><b>Руфи (Руфь) 2:14</b></a>  ХӀама яъа ха хьатӀа кхаьчача, аьлар БаӀаза: «Хьайола, берхӀала ӀочуӀотташ даъа ольгаш». Ӏохейра из ялат чуэцарашта юххе. Цо хьаелар ольга чӀегилг: цо йиар, йизар, юхе а йисар.
<p><a href="ruth2.html" target="_blank"><b>Руфи (Руфь) 2:15</b></a>  Из гӀеттар, канаш лохьде. БаӀаза ший Ӏунашка амар дир: «Гулдайта цунга цӀовнашта юкъера а, цунна новкъарле а ма е;
<p><a href="ruth2.html" target="_blank"><b>Руфи (Руфь) 2:16</b></a>  цӀовнашта тӀера хьа яьхе тасса цунна гулъе хӀама, яъа яъийта, вӀалла во хӀама а ма ала цунга».
<p><a href="ruth2.html" target="_blank"><b>Руфи (Руфь) 2:17</b></a>  Иштта гулдир цо сарралца, цул тӀехьагӀа аьрда цхьалха даьккхар, деррига а дӀалаьрхӀача дукха ялат хилар цунах.
<p><a href="ruth2.html" target="_blank"><b>Руфи (Руфь) 2:18</b></a>  Из хьа а ийца, яхар из шахьаре, ше мел гулдаьр дӀахьекхар цо маьр-наьнага. ДӀаелар Руфе шийна юаш, ше йита хиннар.
<p><a href="ruth2.html" target="_blank"><b>Руфи (Руфь) 2:19</b></a>  Цунга маьр-нанас аьлар: «Мичахьа гулъяьй Ӏа тахан, мичахьа хиннай хьо? Даьла раьза хилва хьо тӀаийцачунна!» Руфе ший маьр-наьнага аьлар, ше мичахьа балха хилар, тӀакха аьлар: аз тахан болх баьча сага цӀи БаӀаз я аьнна.
<p><a href="ruth2.html" target="_blank"><b>Руфи (Руфь) 2:20</b></a>  Найме ший несийга аьлар: «Везача Аьлано даькъала волва из, цо дийнабараш а байнараш а ший къахетамах ца бахарах!» Цо тӀатехар: «Из саг вай кхоаччара гаргара хул, из вайна новкъостал де дезаш ва».
<p><a href="ruth2.html" target="_blank"><b>Руфи (Руфь) 2:21</b></a>  Моъавхочо Руфе аьлар ший маьр-наьнага: «Цо-м кхыметтел сога ялат хьаькха даллалца ший Ӏушца хила а аьннад».
<p><a href="ruth2.html" target="_blank"><b>Руфи (Руфь) 2:22</b></a>  Найме ший несийга Руфийга аьлар: «Дика да, са йиӀиг, цун Ӏушца кхалнахаца хьо хургйолаш, кхыча кхай тӀа хьона халахетар саго дергдоацаш».
<p><a href="ruth2.html" target="_blank"><b>Руфи (Руфь) 2:23</b></a>  Иштта хилар из БаӀаза Ӏушца кхалнахаца мукх а кӀа а чуийца даллалца, канаш гулдеш. Яхаш яр из ший маьр-наьнаца.
<p><a href="ruth3.html" target="_blank"><b>Руфи (Руфь) 3:1</b></a>  Аьлар цунга Найме, маьр-нанас: «Са йоӀ, хьайна аттагӀа хургйола моттиг лехача фу дар-хьогӀ Ӏа?
<p><a href="ruth3.html" target="_blank"><b>Руфи (Руфь) 3:2</b></a>  Хьо Ӏушца болх беш хинна БаӀаз вай гаргара саг ва; укх бус из цхьан хьатта тӀа ялат ловсаш ва,
<p><a href="ruth3.html" target="_blank"><b>Руфи (Руфь) 3:3</b></a>  хьай кулг-юхь дилле, хоза хьадж йоагӀа даьтта хьаькхе, хозагӀа дола барзкъа дийхе дӀагӀо цига, хье бӀарга ма яйта, из хӀама диъа-менна валлалца;
<p><a href="ruth3.html" target="_blank"><b>Руфи (Руфь) 3:4</b></a>  Из Ӏо мичахьа вуж а хьаже, дӀа тӀа а яхе, юврагӀ хьал а айбий цун когашка Ӏойижа. Цо хьааргда хьога, фу де деза».
<p><a href="ruth3.html" target="_blank"><b>Руфи (Руфь) 3:5</b></a>  Руфийс аьлар цунга: «Ӏа мел яхар дергда аз».
<p><a href="ruth3.html" target="_blank"><b>Руфи (Руфь) 3:6</b></a>  Хьатта тӀа а яха, шийга маьр-нанас мел аьннар дир.
<p><a href="ruth3.html" target="_blank"><b>Руфи (Руфь) 3:7</b></a>  БаӀаз хӀама диа-менна, раьза а волаш цӀовнашта юххе Ӏовижа вахар. Из шорттига хьа а ена, цун когашке хьа а йийла, Ӏойижар.
<p><a href="ruth3.html" target="_blank"><b>Руфи (Руфь) 3:8</b></a>  Ах бийса яьлча оагавенна урахайра из, цун когашка улаш кхалсаг яр.
<p><a href="ruth3.html" target="_blank"><b>Руфи (Руфь) 3:9</b></a>  Хаьттар цунга БаӀаза: «Хьо малий?» Цо аьлар: «Со Руфи я, со хьа лей я. ДӀаэца со, хьай лей, хье волча, хьо са гаргара саг хиларах, хьо сона новкъостал де дезаш ва».
<p><a href="ruth3.html" target="_blank"><b>Руфи (Руфь) 3:10</b></a>  БаӀаза аьлар: «Везача Аьлано ше даькъала йойла хьо, са йоӀ! Ер Ӏа тӀехьара даьр хьалхарчул а дукхагӀа къахетам гойташ гӀулакх да, къонабараш а таро яраш а йоацараш а лаха а ца йодаш.
<p><a href="ruth3.html" target="_blank"><b>Руфи (Руфь) 3:11</b></a>  ХӀаьта, са йоӀ, хьо ма кхера, Ӏа мел яхар аз дергда хьона. Укх шахьаре мел дахача адама ховш да, хьо мел бакъахьара кхалсаг я;
<p><a href="ruth3.html" target="_blank"><b>Руфи (Руфь) 3:12</b></a>  со гаргара саг хилар бакъ дале а, сол кхоачарагӀа вар ва хьа, из а ва хьона новкъостал де дезар;
<p><a href="ruth3.html" target="_blank"><b>Руфи (Руфь) 3:13</b></a>  ер бийса яккха; кхоана хьо цо тӀаэце дика ма дий; хьо тӀаэца цун безам ца хуле, Везача Аьлана ма гой из, аз тӀаэцаргья хьо. Ӏурралца наб е».
<p><a href="ruth3.html" target="_blank"><b>Руфи (Руфь) 3:14</b></a>  Цун когашка Ӏурралца наб а яь, хьалххе гӀеттар из, шоайла бӀарга голехьа. БаӀаза аьлар: «Ма ховлда сага, кхалсаг хьатте ена хинналга».
<p><a href="ruth3.html" target="_blank"><b>Руфи (Руфь) 3:15</b></a>  ТӀаккха цунга аьлар: «Хьа да хьайна тӀехьа дувха барзкъа, хьалаца из». Цо хьалаьцар, дуккха мукх Ӏочубехкар БаӀаза цунна, из балма тӀа ӀотӀа биллар, ше шахьаре вахар.
<p><a href="ruth3.html" target="_blank"><b>Руфи (Руфь) 3:16</b></a>  ХӀаьта Руфи хьаера маьр-нана йолча. Найме хаьттар цунга: «Фу хилар хьа, са йоӀ?» ХӀаьта цо дӀадийцар цу къонахчо шийна мел даь гӀулакх.
<p><a href="ruth3.html" target="_blank"><b>Руфи (Руфь) 3:17</b></a>  Цо аьлар: «Еррал ялат делар сона цо, хьай маьр-нана йолча яьсса ма гӀо», – аьнна.
<p><a href="ruth3.html" target="_blank"><b>Руфи (Руфь) 3:18</b></a>  Вокхо аьлар: «Сабар де, са йоӀ, хьайна из гӀулакх йисте мишта доал халцца; хӀана аьлча, тахан из гӀулакх чакх ца даьккхача из соцаргвац хьона».
<p><a href="ruth4.html" target="_blank"><b>Руфи (Руфь) 4:1</b></a>  Цу хана шахьара коа-наӀарашка пхьегӀа тӀа нах гуллуча моттиге ваха Ӏохайра БаӀаз. Юххе гӀолла тӀехвоалаш вар БаӀаза вийца Руфенеи Найменеи новкъостал де дезаш вола гаргара саг. Цо аьлар цунга: «Хьавел, укхаза Ӏохал». Вож, хьа тӀа а вена, Ӏохайра.
<p><a href="ruth4.html" target="_blank"><b>Руфи (Руфь) 4:2</b></a>  БаӀаза боккхагӀчарех шахьар тӀара итт саг хьа а вийха, аьлар: «Ӏоховшал укхаза», тӀаккха уж Ӏохайшар.
<p><a href="ruth4.html" target="_blank"><b>Руфи (Руфь) 4:3</b></a>  ТӀаккха аьлар БаӀазо гаргарча сагага: «Моъав-мехкара цӀаена Найми, вай вешийна доагӀа аренах цхьа дакъа дохкаш я Элималахь;
<p><a href="ruth4.html" target="_blank"><b>Руфи (Руфь) 4:4</b></a>  со из хьона дӀаховргдолаш ала а воалл: вай халкъа боккхагӀа болча, укхаза багӀача наха хьалхашка; эца безам бале эца; эца безам беце, сога хьаала, сона ховш хургда; хьо воацар кхы эца саг воацилга, хьол тӀехьагӀа со волга». Вокхо аьлар: «Аз хьаэц».
<p><a href="ruth4.html" target="_blank"><b>Руфи (Руфь) 4:5</b></a>  БаӀазо аьлар: «ТӀаккха Ӏа Наймегара лаьттан дакъа хьаэцаш хуле, Моъавхо Руфий а хьайоалае еза хьа, мар венна йисай из, хӀана аьлча, шун воӀ хинначул тӀехьагӀа, из лаьтта венначун дезалга кхоачаргдолаш».
<p><a href="ruth4.html" target="_blank"><b>Руфи (Руфь) 4:6</b></a>  ТӀаккха аьлар гаргарча саго: «Сона могаргдац из сайна хьаэца, сай доалахьадар толхадергдоацаш, сай дезалла из дусаргдолаш, хьай вӀаштӀехьа дале Ӏа хьайна дӀаэца из».
<p><a href="ruth4.html" target="_blank"><b>Руфи (Руфь) 4:7</b></a>  Хьалха иштта хиннад Ӏадаташ, Исраила мехкахоша хӀама эцаш е йохкаш хилча иштта чӀоагӀдеш хиннад: цхьанне ший маьчеш Ӏо а яьхе дӀалуш хиннай вокханна, из хиннад Исраила тешал деш.
<p><a href="ruth4.html" target="_blank"><b>Руфи (Руфь) 4:8</b></a>  ТӀаккха аьннад гаргарча саго БаӀазага: «Эца хьайна». Ӏо а яьха, дӀаенний ший маьчеш.
<p><a href="ruth4.html" target="_blank"><b>Руфи (Руфь) 4:9</b></a>  БаӀаза аьннад боккхагӀчарга, дерригача халкъага: «Шо тешаш да, аз хьаэц деррига рузкъа, Наймигара еррига Элималахьи, Хьилонеи, Махьлонеи,
<p><a href="ruth4.html" target="_blank"><b>Руфи (Руфь) 4:10</b></a>  иштта Махьлона жерал йиса моъавхо Руфий а сай сесаг ю, венначун цӀи а йовргйоацаш вай шахьаре, цун доалахьардар цун дезалла хургдолаш, шу тешаш да цунна тахан».
<p><a href="ruth4.html" target="_blank"><b>Руфи (Руфь) 4:11</b></a>  Халкъо аьлар, шахьара коа наӀарга гулбенна багӀачар а: «Тхо тешаш да: деррига Исраила къам шоайх хьадаьннача Рахилаи Лийанаи тара йойла Везача Аьлано хьа цӀагӀа чуйоагӀа кхалсаг; Ӏоаде хьай рузкъа Ефрафе-моттиге, цӀи дӀахозийла хьа Байтлахьам-шахьаре.
<p><a href="ruth4.html" target="_blank"><b>Руфи (Руфь) 4:12</b></a>  Хьона Везача Аьлано лургдолча цу къонача кхалсага фух, ЯхӀуда Фамара виӀий Фареса дар санна цӀа хилда хьа».
<p><a href="ruth4.html" target="_blank"><b>Руфи (Руфь) 4:13</b></a>  БаӀаза Руфи йоалайир шийна, из цун фусам-нана хилар. Чувахар из йолча, Везача Аьлано берах кхейир из, цо воӀ вир.
<p><a href="ruth4.html" target="_blank"><b>Руфи (Руфь) 4:14</b></a>  Дувцар Наймега кхалнаха: «Везача Аьлана хоастам ба хьо хьайга хьожаргйолаш тӀехье йоацаш ца йиса! Цун цӀи сий долаш хулийла Исраиле!
<p><a href="ruth4.html" target="_blank"><b>Руфи (Руфь) 4:15</b></a>  Хьо езача, ворхӀ воӀал дикагӀа йолча хьа несас ваьв из. Цо хьа вахар керда доаккхаргда, хьа къоанал Ӏалашъергья».
<p><a href="ruth4.html" target="_blank"><b>Руфи (Руфь) 4:16</b></a>  Хьаийцар Найме бер, ший бера Ӏо ца хецаш хьалкхедир цо из.
<p><a href="ruth4.html" target="_blank"><b>Руфи (Руфь) 4:17</b></a>  Лоалахоша кхалнаха йоахар: «Найме воӀ ваьв», Овид аьнна цӀи а елар. Из Иссея да вар, Иссей Дауда да вар.
<p><a href="ruth4.html" target="_blank"><b>Руфи (Руфь) 4:18</b></a>  Иштта ба Фаресий овла: Фарес Есрома да ва;
<p><a href="ruth4.html" target="_blank"><b>Руфи (Руфь) 4:19</b></a>  Есром Арома да ва; Аром Аминадава да ва;
<p><a href="ruth4.html" target="_blank"><b>Руфи (Руфь) 4:20</b></a>  Наасона да Аминадав ва; Наасон Салмона да ва;
<p><a href="ruth4.html" target="_blank"><b>Руфи (Руфь) 4:21</b></a>  Салмон БаӀаза да ва; БаӀаз Овида да ва;
<p><a href="ruth4.html" target="_blank"><b>Руфи (Руфь) 4:22</b></a>  Овид Иссея да ва; Иссей Дауда да ва.
<p><a href="esther1.html" target="_blank"><b>Эстар (Есфирь) 1:1</b></a>  Ер хиннад Ахашвераш-паччахьа замалахьа – Индера Хушага кхоачаш ихкача бӀаь ткъаь ворхӀ мехка доал даьча Ахашвераша.
<p><a href="esther1.html" target="_blank"><b>Эстар (Есфирь) 1:2</b></a>  Цу хана Ахашвераша паччахьа гӀанд Шушан-шахьара гӀалий чу лаьттад, цу тӀара доал деш хиннад цо ший мел долча паччахьалла.
<p><a href="esther1.html" target="_blank"><b>Эстар (Есфирь) 1:3</b></a>  Ший паччахьалла кхоалагӀча шера массе ший караболча аьлашта а ший гӀулакхдеш болча наха а йоккха-че яьй цо. Цига Персаьний мехка а Миде а бӀунбаьччий, цӀи-хеза нах, мехкий доалахой хиннаб.
<p><a href="esther1.html" target="_blank"><b>Эстар (Есфирь) 1:4</b></a>  БӀарчча бӀаь дезткъа денна паччахьалкхен дуккха рузкъа а, ший возаллен къагар а, сийле а гойтад цо.
<p><a href="esther1.html" target="_blank"><b>Эстар (Есфирь) 1:5</b></a>  Уж денош даьлча, хьаким вар а воацар а ца къоаставеш, Шушана гӀалий чу волчоа, паччахьа-цӀен беша ворхӀ денна той оттадаьд цо.
<p><a href="esther1.html" target="_blank"><b>Эстар (Есфирь) 1:6</b></a>  Беш хозъяь хиннай мрамора бӀоагӀех йоахкача дото чӀугех тхан кӀайчеи цӀечеи тӀӀиргашца чӀоагӀъяьча кӀай-сийна гета пордошца. Тайп-тайпарча дезача кхерильгашца егача аймен тӀа дошох а дотох а хьаяь вужийлаш а лаьттай.
<p><a href="esther1.html" target="_blank"><b>Эстар (Есфирь) 1:7</b></a>  Малар тӀакхихьад, шиъ шоайла тара боацача дошоча кадашка, хӀаьта из паччахьа малар, паччахьан камоаршалца шортта а хиннад.
<p><a href="esther1.html" target="_blank"><b>Эстар (Есфирь) 1:8</b></a>  Цун лоӀамца, шийна ма дезза из чхьагӀар мела йиш хиннай хӀара хьаьший, ший гӀулакхчешка, мел ловчоа массанена детталда аьнна хиннадаь.
<p><a href="esther1.html" target="_blank"><b>Эстар (Есфирь) 1:9</b></a>  Ахашвераш-паччахьа цӀагӀа паччахьа сесага Ваште а оттадаьд кхалнаха той.
<p><a href="esther1.html" target="_blank"><b>Эстар (Есфирь) 1:10</b></a>  ВорхӀлагӀча дийнахьа, малар менна а волаш, Ахашвераш-паччахьо амар даьд шийна гӀулакх деча ворхӀ евнухга – Мехуманга, Бизтега, Харбонга, Бигтега, Авагтега, Зетарга, Каркасга – 
<p><a href="esther1.html" target="_blank"><b>Эстар (Есфирь) 1:11</b></a>  паччахьий хоза гӀоз а туллаш, ший сесаг Вашти тӀайоалае шийна, аьнна из мел чӀоагӀа хоза я дӀагойтар духьа халкъа а гонахьарчарна а: амата хоза хиннай из.
<p><a href="esther1.html" target="_blank"><b>Эстар (Есфирь) 1:12</b></a>  Амма, паччахьа сесага Ваште евнухашка гӀолла паччахьо дейтача амарах хьая тигадац. ТӀаккха паччахь эгӀазалах лотавеннав.
<p><a href="esther1.html" target="_blank"><b>Эстар (Есфирь) 1:13</b></a>  Дагавувла эттав из, уж мо дола этта хьалаш къоастаде ховш болча нахаца (хӀана аьлча, паччахьа Ӏадате хиннад, законаши гӀулакхаш къоастадари ховш болча нахаца дагавувлар,
<p><a href="esther1.html" target="_blank"><b>Эстар (Есфирь) 1:14</b></a>  хӀаьта цун гаргагӀа Каршен, Шетар, Адмат, Таршиш, Мерес, Марсен, Мемухан – паччахьа тӀабаха къаьстта аьттув болаш, паччахьалкхе массарел лакхагӀа, Персаьний мехка а Миде а сийдола ворхӀ саг хиннав).
<p><a href="esther1.html" target="_blank"><b>Эстар (Есфирь) 1:15</b></a>  Паччахьо хаьттар царга: – Законах фу де доагӀа паччахьа сесага Ваштена, Ахашвераш-паччахьо евнухашка гӀолла дӀахьийна лоӀам цо кхоачаш ца барах?
<p><a href="esther1.html" target="_blank"><b>Эстар (Есфирь) 1:16</b></a>  Мемухана аьлар паччахьага а, гонахьарча нахага а: – Паччахьа сесаг Вашти, паччахьа хьалхашка хинна ца Ӏеш, цун гонахьарча наха а, Ахашвераш-паччахьа доалахьерча массе мехкий халкъашта хьалха а бехке я.
<p><a href="esther1.html" target="_blank"><b>Эстар (Есфирь) 1:17</b></a>  ХӀанз цун карахдаьннар массе кхалнаха дӀаховргда, уж шой моаройх дог кхарда баргба. Дувца болалургба: «Ахашвераш-паччахьо шийна паччахьа сесаг Вашти тӀайоалае аьлча, из хьая тиганзар» яхаш.
<p><a href="esther1.html" target="_blank"><b>Эстар (Есфирь) 1:18</b></a>  Тахане а Персаьний мехка а Миде а цӀи хезача кхалнаха, паччахьа сесага даьр дӀахезача шой моарошка дувцаргда, тӀаккха истий кхоардама а, моарой эгӀазлон а чаккхе хургьяц!
<p><a href="esther1.html" target="_blank"><b>Эстар (Есфирь) 1:19</b></a>  Из бахьан долаш, нагахь санна паччахьа лойя, Ахашвераш-паччахь волча кхы цӀаккха а чу ма гӀойла Вашти, аьнна, амар тохалда цо. Персаьний мехка а Миде а юха ца доахача законашка дӀачу а гӀолда из. Цун паччахьий дарж кхыча, цул дикагӀа хургйолчоа дӀалулда паччахьо.
<p><a href="esther1.html" target="_blank"><b>Эстар (Есфирь) 1:20</b></a>  Паччахьа амар ерригача йоккхача паччахьалкхе дӀакхайкадича, берригача кхалнаха шой моарой лерхӀам а бергба, хьаким волчун а воацачун а.
<p><a href="esther1.html" target="_blank"><b>Эстар (Есфирь) 1:21</b></a>  Из хьехам паччахьа а, цун гонахьарча наха а тайра, хӀаьта Мемухана яхача бесса паччахьо иштта хьа а дир.
<p><a href="esther1.html" target="_blank"><b>Эстар (Есфирь) 1:22</b></a>  Паччахьалкхен массе даькъе, хӀара мехка цигарча йоазонца а, хӀара къаманга цун меттала а, хоамаш дахьийтар цо, хӀара къонах ший цӀенна аьла хила воагӀа, аьнна. Цох дар массе меттайла дӀа а кхайкадир.
<p><a href="esther2.html" target="_blank"><b>Эстар (Есфирь) 2:1</b></a>  Ахашвераш-паччахьа эгӀазал шелъенна цхьа ха яьлча, цунна дагаехар Вашти, иштта цун карахдаьннар а, цу хьакъе долда аьнна ше даь хинна амар а.
<p><a href="esther2.html" target="_blank"><b>Эстар (Есфирь) 2:2</b></a>  ТӀаккха цунга хьожача гӀулакхчаша аьлар: – Къонна хоза мехкарий лохалба паччахьанна.
<p><a href="esther2.html" target="_blank"><b>Эстар (Есфирь) 2:3</b></a>  Паччахьалкхе хӀара мехка лаьрххӀа нах а оттаболба цо. Цар гулболба массе къона хоза мехкарий Шушан шахьаре, гӀалий чу, кхалнаьха цӀагӀа, кхалнаха тӀахьожам лоаттабеча паччахьа евнухана Егай бӀаргкӀала, иштта, хьадж йоагӀа даьтташ а дӀалулда царна, цӀока хоза хургдолаш.
<p><a href="esther2.html" target="_blank"><b>Эстар (Есфирь) 2:4</b></a>  Паччахьа безам тӀабаха йоӀ, Ваште когаметта паччахьа сесаг а хийла. Из хьехам хоза хийтар паччахьана, хӀаьта цо пайда а ийцар цох.
<p><a href="esther2.html" target="_blank"><b>Эстар (Есфирь) 2:5</b></a>  Шушан гӀалий чу вар Мордахай цӀи йола, Вениамина тӀехьенах вола жугте, Кийши Шими виӀий Яира воӀ,
<p><a href="esther2.html" target="_blank"><b>Эстар (Есфирь) 2:6</b></a>  Ерсалимера Бабила паччахьо Небухаднесара ЙахӀудий паччахьца Иехонеца есарала бига хиннарех.
<p><a href="esther2.html" target="_blank"><b>Эстар (Есфирь) 2:7</b></a>  Мордахайс хьалкхеяьяр ший даь веший йоӀ Гадасса – Эстар а оалар цунах, – цун да а нана а ца хиннадаь. Тоам болаш а, хоза а яр йоӀ, хӀаьта цун да-нана кхелхача, Мордахайс тӀаийцар из йиӀий когаметта.
<p><a href="esther2.html" target="_blank"><b>Эстар (Есфирь) 2:8</b></a>  Паччахьа лоӀами амари массарна хозаш кхайкадича, Шушан гӀалий чу хьа а боалабаь, кхалнаьха цӀагӀа хьожача Егайя тӀахьожам-кӀал дӀабелар дукха мехкарий. Иштта, Егайя тӀахьожама паччахьа цӀагӀа йига Эстар а дӀаелар.
<p><a href="esther2.html" target="_blank"><b>Эстар (Есфирь) 2:9</b></a>  ЙоӀ цунна хозъелар, цун дог-безам шийгахь эзар йоӀо. Цу сахьте дӀабелар цо цунна буа кхача а, хоза хьадж йоагӀа даьтташ а. Паччахьа цӀагӀара хьайоала а яь, ворхӀ кхалсаг оттайир цунна Ӏунал де, хӀаьта цу кхалнахаца цхьана кхалнаьха цӀен толашагӀча цӀагӀа из Ӏо а хоайир.
<p><a href="esther2.html" target="_blank"><b>Эстар (Есфирь) 2:10</b></a>  Эстара дувцацар ший фух-тайпах а, е гаргарчарех а, шийна Мордахайс къовлам билландаь.
<p><a href="esther2.html" target="_blank"><b>Эстар (Есфирь) 2:11</b></a>  ХӀара дийнахьа кхалнаьха цӀен хьалхашкарча коа гӀолла волавенна лелар Мордахай, Эстар мишта ях хьажа а, из маьрша йий ха а.
<p><a href="esther2.html" target="_blank"><b>Эстар (Есфирь) 2:12</b></a>  Ший аргӀах Ахашвераш-паччахь волча из чуяхале, кхалнаха диллача бесса, шийтта бетта ший дегӀ хозде декхаре яр хӀара йоӀ: ялх бетта мирра оалача хоза хьадж йоагӀача кечамца, ялх бетта кхыча хоза хьадж йоагӀача кечамашца.
<p><a href="esther2.html" target="_blank"><b>Эстар (Есфирь) 2:13</b></a>  Паччахь волча йодаш, кхалнаьха цӀагӀара паччахьа цӀагӀа йодача хана фуннагӀа а, цун хьаэца безам барра лора цунна.
<p><a href="esther2.html" target="_blank"><b>Эстар (Есфирь) 2:14</b></a>  Из сарахьа дӀайодар цига, хӀаьта Ӏурра юхаерзар кхалнаьха цӀен кхыча даькъа тӀа, паччахьа вокха исташта тӀахьожам лоаттабеча паччахьа евнухан Шаашгаза-бӀарг кӀала. Кхы юха а йодацар паччахь волча, нагахьа цунна раьза волаш из ца хуле, е цӀи а яьккха цо хьа ца ехе.
<p><a href="esther2.html" target="_blank"><b>Эстар (Есфирь) 2:15</b></a>  ЙоӀа метта из хьаийцача Мордахайа даь-веший Авихаила йиӀий Эстара аргӀа еча, цо шийна хӀама деханзар, кхалнаьха цӀагӀа хьожача евнухо Егайс могадаьр мара. ХӀаьта Эстар, ше бӀарга мел ейначун безам шийгахьа тӀаозаш ма ярий.
<p><a href="esther2.html" target="_blank"><b>Эстар (Есфирь) 2:16</b></a>  Ахашвераш-паччахь волча паччахьий цӀагӀа из чуйигар, цун паччахьалла ворхӀлагӀча шера, итталагӀча тевет оалача бетта.
<p><a href="esther2.html" target="_blank"><b>Эстар (Есфирь) 2:17</b></a>  Паччахьа массе кхыча кхалнахал хозъелар Эстар, вокха мехкарашка доаца, шийгахьа безам а, шийца хьаэр а корадир цунна цунгара. Цо биллар цун керте паччахьа хоза гӀоз, Ваштена метта цох паччахьа сесаг а еш.
<p><a href="esther2.html" target="_blank"><b>Эстар (Есфирь) 2:18</b></a>  ХӀаьта паччахьо ший гонахьен а, цӀи хезача наха а доккха той оттадир Эстара сийна. Массе мехка цӀей дир цо, паччахьа камоаршалца совгӀаташ а декъаш.
<p><a href="esther2.html" target="_blank"><b>Эстар (Есфирь) 2:19</b></a>  Цхьа ха дӀаяхачул тӀехьагӀа мехкарий шозалагӀа гулбеча хана Мордахай паччахьа коа-наӀарашка вагӀар, из шийна тӀадехка гӀулакхаш деш вар.
<p><a href="esther2.html" target="_blank"><b>Эстар (Есфирь) 2:20</b></a>  Мордахайс шийга ма аллара, Эстара хӀама алацар ший гаргарча нахах а, ший къамах а, цо ше кхеяьча ханашка мо Мордахайа хьехамашка ше ладувгӀандаь.
<p><a href="esther2.html" target="_blank"><b>Эстар (Есфирь) 2:21</b></a>  Из паччахьа коа-наӀаре вагӀаш, паччахьа наӀара-са лорадеча евнухаша Бигтанеи Терашеи эгӀазлонца барт бир, Ахашвераш-паччахьа ве лаьрхӀа.
<p><a href="esther2.html" target="_blank"><b>Эстар (Есфирь) 2:22</b></a>  Амма, Мордахайс цу тийшача белхах гучадаьннар, паччахьа сесаг йолча Эстарга дӀадийцар, хӀаьта цо из паччахьага дийцар, Мордахайа цӀерагӀа.
<p><a href="esther2.html" target="_blank"><b>Эстар (Есфирь) 2:23</b></a>  ГӀулакх техка, цар бехк гуча а баьккха, уж шаккъе евнух гаьнех хьалъэллар. Цу дерригнех паччахьала исторе массе йола оагӀо тӀайолча кинижка тӀа дӀаяздир, паччахьа ший тӀахьожам а болаш.
<p><a href="esther3.html" target="_blank"><b>Эстар (Есфирь) 3:1</b></a>  Ахашвераш-паччахьо цхьа ха яьлча айвир Агага тӀехье Хьаммедата воӀ Хьаман, ший гонахьарча кхычарел лакхагӀа айваь, цунна лакхагӀа сийлен моттиг а луш.
<p><a href="esther3.html" target="_blank"><b>Эстар (Есфирь) 3:2</b></a>  Массе паччахьа коа-наӀаре болча гӀулакххоша, Хьамана сий дора, го́ра-бартал а ухаш, иштта паччахьо оттадарах. Амма, Мордахай цунна гора а оттанзар, е цун сий а динзар цо.
<p><a href="esther3.html" target="_blank"><b>Эстар (Есфирь) 3:3</b></a>  Паччахьа коа-наӀаре латтача паччахьа гӀулакххоша Мордахайга хеттар: – ХӀана дохаду Ӏа паччахьа амар?
<p><a href="esther3.html" target="_blank"><b>Эстар (Есфирь) 3:4</b></a>  Цар денгара денна иштта оалар цунга, хӀаьта вокхо царга ла дувгӀацар. ТӀаккха цох дар Хьаманах дӀатехар цар: Мордахайа леладер ла оттаргвий из хьажар духьа – Мордахайс ма дийцадарий царга, ше жугтех волга.
<p><a href="esther3.html" target="_blank"><b>Эстар (Есфирь) 3:5</b></a>  Мордахай гора ца оттар а, цо ший сий ца дар а гуш, Хьаман эгӀазалах хьалвизар.
<p><a href="esther3.html" target="_blank"><b>Эстар (Есфирь) 3:6</b></a>  Амма, Мордахай малагӀча къамах ва хайча, духхьал из цаӀ вийна Ӏе уйла а сацанзар цун. Из меттале, Ахашвераша паччахьалкхера деррига а Мордахайа халкъ – жугтий – хӀалакбе бахьан леха ваьлар Хьаман.
<p><a href="esther3.html" target="_blank"><b>Эстар (Есфирь) 3:7</b></a>  Ахашвераш-паччахьо доал деча шийтталагӀча шера хьалхарча нисан оалача бетта, Хьамана хьалхашка «пур», вешта аьлча «кхадж» тийсабар, бутти дии хьахаржар духьа, Хьамана лаьрхӀар кхоачашдара. ХӀаьта кхадж бежар шийтталагӀча адар оалача бетта.
<p><a href="esther3.html" target="_blank"><b>Эстар (Есфирь) 3:8</b></a> ТӀаккха Хьамана аьлар Ахашвераш-паччахьага: – Хьа паччахьалкхен мехкий къамашта юкъе дӀа-хьа кхайса а, дӀа-са даьржа а цхьа къам да; цар законаш кхыча адамий законел эргаш да, хӀаьта, паччахьа законаш цар кхоачашдиц. Паччахьа бокъо яц царна садетта.
<p><a href="esther3.html" target="_blank"><b>Эстар (Есфирь) 3:9</b></a>  Нагахь санна паччахьа лойя, уж боабе амар тохадалар цо, хӀаьта аз итт эзар талант дотув хьа а эза, паччахьа паччахьалкхен рузкъана болхлошка кара лургдар, цар из паччахьа паччахьалкхен рузкъане дӀачулургдолаш.
<p><a href="esther3.html" target="_blank"><b>Эстар (Есфирь) 3:10</b></a>  Ший пӀелгера мухар-чӀуг хьа а яьккха, жугтий моастагӀчунга, Агага тӀехьен Хьаммедата воӀага Хьаманага дӀаелар паччахьо – из цо цунна доал дӀалуш хилара а цо лаьрхӀачоа раьза хилара а тешалдеш дар.
<p><a href="esther3.html" target="_blank"><b>Эстар (Есфирь) 3:11</b></a>  – Дотув а хьайна дита, къам а хьа да, – аьлар цо Хьаманага. – Хьайна товр де царех.
<p><a href="esther3.html" target="_blank"><b>Эстар (Есфирь) 3:12</b></a>  Хьалхарча бетта кхойтталагӀча денна тӀабийха бар паччахьа йоазончий. ХӀара мехкара йоазонца а, хӀара къаман метталла а дӀаяьздир цар деррига Хьамана амараш, паччахьа доалахошка а, мехкий даьшка а, тайп-тайпара къамий аьлашка а. Уж яьздаьдар Ахашвераш-паччахьа цӀерца а, цун мухарца къайла а.
<p><a href="esther3.html" target="_blank"><b>Эстар (Есфирь) 3:13</b></a>  Массе паччахьа мехкашка сихача паччахьа почтага гӀолла амарца дахьийтадар каьхаташ, беррига жугтий хӀалакболба, боабий дӀабоахалба, цар фу а хоададолда – къона, къаьна, кхалнах, бераш – цхьан дийнахьа, шийтталагӀча адар оалача бетта кхойттлагӀча денна, цар мулкана гӀаьрал долда, аьнна.
<p><a href="esther3.html" target="_blank"><b>Эстар (Есфирь) 3:14</b></a>  Амара копи закон мо хӀара мехка дала дезар, моллагӀча а къаман наха хозаш дӀакхайкаде дезар, уж цу дийнахьа кийча хургболаш.
<p><a href="esther3.html" target="_blank"><b>Эстар (Есфирь) 3:15</b></a>  Из Шушан гӀалий чу дӀакхайкошше а, паччахьа амарах сихонца наькъа бахар паччахьа почтага гӀолла нах. Паччахьи Хьамани тойна хайшар, хӀаьта Шушан-шахьара адам корзагӀадаьнна хьайзар.
<p><a href="esther4.html" target="_blank"><b>Эстар (Есфирь) 4:1</b></a>  Из шеддар дӀахайча, Мордахай, шийна тӀера дувхар эттӀадаь, тӀолхаш йийха, керта йокъ хьаьрца, шахьаре араваьлар мухь бетташ, къахь-аьрга велхаш.
<p><a href="esther4.html" target="_blank"><b>Эстар (Есфирь) 4:2</b></a>  Паччахьа коа-наӀаре мара-м кхачанзар из, хӀана аьлча, цхьаккхе тӀолхаш ювхар царех чуваха йиш яцар.
<p><a href="esther4.html" target="_blank"><b>Эстар (Есфирь) 4:3</b></a>  Паччахьа лоӀам тӀабола амар кхаьчача хӀара мехка жугташка йоккха гӀайгӀа, марха, белхам, махьарч а дар, царех дукхабараш тӀолхаш йийха, Ӏовкъарал ухкаш бар.
<p><a href="esther4.html" target="_blank"><b>Эстар (Есфирь) 4:4</b></a>  Эстара гӀулакхду кхалнахи евнухаши баьхка, Мордахайх дар шийга дийцача, цун геттара са хьайзар. Цо барзкъа дахьийтар цунна, ший тӀолхашта меттел цунга тӀадувхийта, амма вокхо дӀаэцанзар.
<p><a href="esther4.html" target="_blank"><b>Эстар (Есфирь) 4:5</b></a>  ТӀаккха Эстаро, шийна гӀуллакх деча паччахьа евнухех цаӀ, Атах тӀавийха, Мордахайс саготдер фуд, из хӀанад ха, аьнна, амар дир.
<p><a href="esther4.html" target="_blank"><b>Эстар (Есфирь) 4:6</b></a>  Атах, паччахьа коа-наӀаре духьаларча шахьара майдане араваьлар, Мордахай волча.
<p><a href="esther4.html" target="_blank"><b>Эстар (Есфирь) 4:7</b></a>  Мордахайс дийцар цунна, деррига шийца хинначох а, жугтий хӀалакбара Хьамана ший доалахьара паччахьа паччахьалкхен рузкъана диста лаьрхӀа дотув мелад а.
<p><a href="esther4.html" target="_blank"><b>Эстар (Есфирь) 4:8</b></a>  Шушане дӀакхайкадаьча, цар фу хоададолда яхача амара копи делар Мордахайс цунга, цо Эстарга дӀагойтаргдолаш а, из цох дӀакхетае а, из паччахьа тӀаяха хьоаергйолаш а – цун къахетамга тийкъа, ший халкъ цо дехаргдолаш.
<p><a href="esther4.html" target="_blank"><b>Эстар (Есфирь) 4:9</b></a>  Атаха юхавена, дийцар Эстарга, Мордахайс аьннар.
<p><a href="esther4.html" target="_blank"><b>Эстар (Есфирь) 4:10</b></a>  ТӀаккха, цунна тӀадиллар цо, Мордахайга ала:
<p><a href="esther4.html" target="_blank"><b>Эстар (Есфирь) 4:11</b></a>  «Массе паччахьа гӀулакххошта а, паччахьа мехкий халкъа а хов, моллагӀа маӀеи кхали веханза паччахьа чурча коа веначоа закон цаӀ мара дац – из саг Ӏоажале валар. Паччахьо ший дошо скипетр тӀахьожаяьр мара, дийна виса йиш а яц. Бакъда, ткъаь итт ди-м дӀадахад, сога паччахь ца кхайкаш».
<p><a href="esther4.html" target="_blank"><b>Эстар (Есфирь) 4:12</b></a>  Эстара уж дешаш Мордахайха дӀатехача,
<p><a href="esther4.html" target="_blank"><b>Эстар (Есфирь) 4:13</b></a>  цо иштта жоп юха ле дийхар: «Ма мотталахь, хье паччахьа цӀагӀа яр яхаш, массе жугтех хье цаӀ дийна юсаргья.
<p><a href="esther4.html" target="_blank"><b>Эстар (Есфирь) 4:14</b></a>  Нагахь санна укх хана а хьо йист ца хуле, жугтий кӀалхара бовлар а, балех бовлар а, миччахьара дена а, кхычахьара да мег, амма хьо а, хьа даь цӀа а-м хӀалак-м хургда. Хьанна хов, укх ханна духьа хьо паччахьа сесаг хиннайий а?»
<p><a href="esther4.html" target="_blank"><b>Эстар (Есфирь) 4:15</b></a>  Юха Эстаро тӀадиллар Мордахайга ала:
<p><a href="esther4.html" target="_blank"><b>Эстар (Есфирь) 4:16</b></a>  «Волле, берриг Шушан-шахьарера жугтий гул а бе, са духьа марха а кхаба. Кхаь денна а кхаь бусса а хӀама ма даъа, хӀама ма мала. Аз а, сай гӀулакхдеча кхалнахаца марха кхоабаргда, оаш санна. ТӀаккха паччахь волча а гӀоргья, закона духьала из доагӀе а, тӀаккха нагахьа яла езе – со яла кийча я».
<p><a href="esther4.html" target="_blank"><b>Эстар (Есфирь) 4:17</b></a>  Мордахайс, дӀаваха шийна Эстаро тӀа мел диллар деррига кхоачашдир.
<p><a href="esther5.html" target="_blank"><b>Эстар (Есфирь) 5:1</b></a>  Иштта, кхоалагӀча дийнахьа Эстар, ший паччахьий дувхарца, паччахьа гӀанд латтача зала духьал, паччахьа цӀен чурча коа хьа а ена дӀаэттар. Зале, ший гӀанда тӀа вагӀар паччахь, юхь наӀаргахьа а йолаш.
<p><a href="esther5.html" target="_blank"><b>Эстар (Есфирь) 5:2</b></a>  Коа латта ший сесаг Эстар бӀаргаяйча, цунах къа а хийтта, ший бера дошо скипетр цунгахьа кховдайир цо. Эстар тӀаяха, скипетра духьах хьокхаелар.
<p><a href="esther5.html" target="_blank"><b>Эстар (Есфирь) 5:3</b></a>  Паччахьо хаьттар цунга: – Фу эш хьона, паччахьа сесаг Эстар? Сенах дехал Ӏа? Шедар хургда хьона, кхыметтел ах-паччахьалкхе а.
<p><a href="esther5.html" target="_blank"><b>Эстар (Есфирь) 5:4</b></a>  – Нагахьа паччахьа лойя, аз шийна оттадаьча той тӀа воагӀавалара паччахь тховсара, Хьаманаца цхьана, – жоп делар Эстара.
<p><a href="esther5.html" target="_blank"><b>Эстар (Есфирь) 5:5</b></a>  – Сихха Хьаман волча гӀолаш, – аьлар паччахьо, – Эстара дехар кхоачашдара. Иштта, Эстаро шоашта оттадаьча той тӀа вахар паччахь Хьаманаца.
<p><a href="esther5.html" target="_blank"><b>Эстар (Есфирь) 5:6</b></a>  ЧхьагӀар молаш, паччахьо хаьттар Эстарга: – Фу деза-те хьона? Деррига хургда хьона. МалагӀа да хьа дехар? Кхыметтел ах-паччахьалкхе а – шеддар а дӀаэцаргда-кх Ӏа!
<p><a href="esther5.html" target="_blank"><b>Эстар (Есфирь) 5:7</b></a>  Эстара жоп делар: – Сона ловр а, са дехар а ераш да:
<p><a href="esther5.html" target="_blank"><b>Эстар (Есфирь) 5:8</b></a>  нагахь паччахьа раьзал сона кораяь а яле, сона дезар дала а, са дехар кхоачашде а паччахь ловш а вале, кхоана воагӀавалара паччахь Хьаманаца, аз шоашта оттадергдолча тойне. ТӀаккха жоп лургдар аз паччахьа хаттара.
<p><a href="esther5.html" target="_blank"><b>Эстар (Есфирь) 5:9</b></a>  Цу дийнахьа гӀоза а раьза а волаш, араваьлар Хьаман. Амма, паччахьа коа-наӀаре Мордахай вайча, из шийна хьал ца гӀаттар, шийх кхерар цо ца гойтар а зийна, цунна эгӀазвахар из.
<p><a href="esther5.html" target="_blank"><b>Эстар (Есфирь) 5:10</b></a>  Амма, Хьаман са теха, чувахар. Ший доттагӀий а, сесаг Зераш а, цхьана гулбаь,
<p><a href="esther5.html" target="_blank"><b>Эстар (Есфирь) 5:11</b></a>  Хьамана курал йора, ший доккхача хьалах а, къонгий дукхаллах а, паччахьо ший мелдаьча сийх а, массе гонахьенна нахал а, гӀулакххойл а лакхваь, цо ше айварах а.
<p><a href="esther5.html" target="_blank"><b>Эстар (Есфирь) 5:12</b></a>  – Из-м дерига а дац, – тӀатехар Хьамана. – Со цаӀ ва, паччахьа сесага Эстаро, ше оттадеча тойна паччахьца вийхар. Цо-м со кхоана а вийхав паччахьаца цхьана.
<p><a href="esther5.html" target="_blank"><b>Эстар (Есфирь) 5:13</b></a>  Амма, цо гӀад-м вигац со, паччахьа коа-наӀаре вагӀа жугте Мордахай сона мел гуча хана.
<p><a href="esther5.html" target="_blank"><b>Эстар (Есфирь) 5:14</b></a>  Сесаго Зераша, берригача доттагӀаша аьлар цунга: – Шовзткъе итт дол лакха дахчан бӀоагӀа хьа а бий оттабе аьле амар де, хӀаьта Ӏурра паччахьагара деха, цох Мордахай хьалъоллилга. Цул тӀехьагӀа паргӀатта паччахьаца той тӀа а гӀо. Из хьехам хозахийтар Хьамана, цо амар делар из бӀоагӀа хьабе.
<p><a href="esther6.html" target="_blank"><b>Эстар (Есфирь) 6:1</b></a>  Цу бус паччахьа наб кхетацар, цудухьа амар дир цо, ший паччахьала исторе масса йола оагӀонаш тӀайола кинижка хьадай, деша шийна аьнна.
<p><a href="esther6.html" target="_blank"><b>Эстар (Есфирь) 6:2</b></a>  Цигга корадир, Ахашвераш-паччахьа ве лаьрхӀа вӀашагӀбеллача тийшача белхах, паччахьа наӀар-са лорадеш хинна ши евнух Бигтан, Тераш Мордахайс мишта гучаваьккхавар.
<p><a href="esther6.html" target="_blank"><b>Эстар (Есфирь) 6:3</b></a>  – МалагӀа сийлеи даржеи кхаьчад цох Мордахайна? – хаьттар паччахьо. – Цхьаккха даьдац цунна, – жоп делар цун гӀуллакх дечар.
<p><a href="esther6.html" target="_blank"><b>Эстар (Есфирь) 6:4</b></a>  Паччахьо аьлар: – Малав хӀанз коа тӀа? Паччахьа цӀен арарча-коа тӀара хӀаьтта чувенавар Хьаман, ше хьабейтача бӀоагӀах Мордахай хьалъоллар паччахьаца дувца.
<p><a href="esther6.html" target="_blank"><b>Эстар (Есфирь) 6:5</b></a>  Цун гӀулакхчаша жоп делар: – ХӀанз Хьаман латт коа. – Чувайта, – аьлар паччахьо.
<p><a href="esther6.html" target="_blank"><b>Эстар (Есфирь) 6:6</b></a>  Хьаман чуваьлча, паччахьо цунга хаьттар: – Паччахьо сий де лаьрхӀача сага фу де доагӀа? Хьамана ший дагахьа уйла йир: «Кхы мала хургвар из паччахьо сий де гӀертар, со а ца хилча?»
<p><a href="esther6.html" target="_blank"><b>Эстар (Есфирь) 6:7</b></a>  ТӀаккха жоп делар цо паччахьана: – Паччахьа лерхӀам бе ловча сага
<p><a href="esther6.html" target="_blank"><b>Эстар (Есфирь) 6:8</b></a>  паччахьа дувхар хьадахьалда, паччахь тӀавагӀа говр йоалайойла – паччахьий хоза гом керта тӀа багӀар.
<p><a href="esther6.html" target="_blank"><b>Эстар (Есфирь) 6:9</b></a>  ТӀаккха из дувхари говри паччахьа гонахьена эггара лакхе волча цхьаннега лулда. Цо дувхалда паччахьо сий де ловча сага барзкъа, шахьара майдане да юхьлаьца из тӀа вагӀаш говр а йоалайойла цо, цун хьалхха массанена хозаш кхайкарал а деш: «Ер ду-кх паччахьа сий де лейнача сага!», – яхаш.
<p><a href="esther6.html" target="_blank"><b>Эстар (Есфирь) 6:10</b></a>  – Волле, хӀанзе, – амар дир Хьаманага паччахьо, – хьаэца дувхари говри, хӀанз Ӏайха ма аллар из хьаде паччахьа коа-наӀаре вагӀача жугтечоа Мордахайна. Цхьаккха а диц ма де, Ӏайха хьаде мел аьнначох.
<p><a href="esther6.html" target="_blank"><b>Эстар (Есфирь) 6:11</b></a>  Хьамана дувхари говри дӀаийцар, Мордахай барзкъах кийчваь, шахьара майдане гӀолла цун говр юхьлаьца дӀа а йигар, массанахьа дӀахозаш цунна хьалхашка: «Ер ду-кх паччахьа сий де лейнача сага!», – яхаш.
<p><a href="esther6.html" target="_blank"><b>Эстар (Есфирь) 6:12</b></a>  Цул тӀехьагӀа, Мордахай паччахьа коа-наӀарга юхавера. ХӀаьта Хьаман, гӀайгӀах корта а хьулабаь, цӀенгахьа сихвелар,
<p><a href="esther6.html" target="_blank"><b>Эстар (Есфирь) 6:13</b></a>  сесагага Зерашгеи, массаболча доттагӀашкеи деррига дӀа а дийцар, шийца хиннар. ДоттагӀашта юкъе хьаькъалдолча нахеи сесаго Зерашеи аьлар цунга: – Ше бахьан хьа вожар доладенна Мордахай жугтех вале, цунна духьала хьо лоатта а лургвац, ца воаллаш хӀалак а хургва хьо!
<p><a href="esther6.html" target="_blank"><b>Эстар (Есфирь) 6:14</b></a>  Цар дӀахо цунца къамаьл деш, паччахьа евнухаш хьакхаьча, из сихве эйттар, Эстаро кечдаьча той тӀа вахара.
<p><a href="esther7.html" target="_blank"><b>Эстар (Есфирь) 7:1</b></a>  Паччахьи Хьамани той хьега бахар паччахьа сесаг Эстар йолча,
<p><a href="esther7.html" target="_blank"><b>Эстар (Есфирь) 7:2</b></a>  хӀаьта шоллагӀча денна молаш багӀаш, паччахьо юха а хаьттар: – Паччахьа сесаг Эстар, фу деза хьона? Шедар хургда-кх хьона. Миштад хьа дехар? Кхыметтел ах-паччахьал а – шеддар кхоачаргда хьога!
<p><a href="esther7.html" target="_blank"><b>Эстар (Есфирь) 7:3</b></a>  Паччахьа сесага Эстаро жоп делар: – Оа, паччахь, хьа раьзал сона кораяь а яле, нагахь санна из паччахьа ла а лойя, дийна йита со – из да сона эшар, хӀаьта а къамах къахетам бе – иштта да са дехар.
<p><a href="esther7.html" target="_blank"><b>Эстар (Есфирь) 7:4</b></a>  Со а са къам а хӀалакде, фу хоадо, даькъаза даккха дехка ма дий. Нагахь санна тхо лай санна дехкача, со йистхургьяцар, из бала бахьан паччахь сатемах ваккха оттаргьяцар.
<p><a href="esther7.html" target="_blank"><b>Эстар (Есфирь) 7:5</b></a>  Ахашвераш-паччахьо хаьттар Эстарга: – Ва малав из? Мала вихьав из хьаде?
<p><a href="esther7.html" target="_blank"><b>Эстар (Есфирь) 7:6</b></a>  Эстаро аьлар: – Духьалхо а моастагӀа а – ер бӀеха Хьаман ва-кх.
<p><a href="esther7.html" target="_blank"><b>Эстар (Есфирь) 7:7</b></a>  Паччахь эгӀазе айвелар вагӀачара, чхьагӀар латтийта, паччахьа цӀен сомий-беша ваьлар. ХӀаьта Хьаман, паччахьо хӀанззе а ший кхел йирах кхийтта висар, ше дийна вутавалара аьнна, паччахьа сесага Эстара хьоаставалар духьа.
<p><a href="esther7.html" target="_blank"><b>Эстар (Есфирь) 7:8</b></a>  Паччахьа цӀен сомий-бешара той долча зале паччахь юхавеча, Хьаман, паччахьа сесаг Эстар оагӀоръяьннача тӀакхийтта гора отта гӀерташ воаллар. Паччахьо цӀогӀа техар: – Ва фуд ер да, ер-м кхы а паччахьа сесаг хьувзае а дага ма вий, са паччахьа цӀен юккъе?! Из дош паччахьа бертера доаллашехь а, Хьамана юхь къайлар.
<p><a href="esther7.html" target="_blank"><b>Эстар (Есфирь) 7:9</b></a>  Паччахьа гӀулакх деча цхьан евнухо Харбона аьлар: – Шовзткъеи итт дол лакха бӀоагӀа ба Хьамана цӀен юхе латташ; ший дешо паччахь кӀалхарваьккхача Мордахайна укхо кечбаь. Паччахьо аьлар: – ГӀаьххьа цунах хьал а олла из!
<p><a href="esther7.html" target="_blank"><b>Эстар (Есфирь) 7:10</b></a>  Хьаман хьалъэллар Мордахайна кечбаьча бӀоагӀах. Цул тӀехьагӀа паччахьа эгӀазал йижар.
<p><a href="esther8.html" target="_blank"><b>Эстар (Есфирь) 8:1</b></a>  Ахашвераш-паччахьо жугтий моастагӀчун Хьамана ков-карт цу дийннахье дӀаделар ший сесага Эстара. ХӀаьта Мордахай паччахьа юхьа духьал а эттар, хӀана аьлча, ший из фу хул Эстаро дӀадийцандаь.
<p><a href="esther8.html" target="_blank"><b>Эстар (Есфирь) 8:2</b></a>  Хьаманагара хьаяьккха хинна ший чӀуг Ӏояьккхар паччахьо, хӀаьта из Мордахайна совгӀата дӀа а елар. ХӀаьта Эстаро урхал де оттавир из Хьамана ков-карта.
<p><a href="esther8.html" target="_blank"><b>Эстар (Есфирь) 8:3</b></a>  Юха дехаре яьлар Эстар паччахьага, цунна когех а хьерчаш, елха а елхаш. Из цунга текъар, Агага тӀехьено Хьамана жугтешта духьала кечъяь къиза план юхаяккха яхаш.
<p><a href="esther8.html" target="_blank"><b>Эстар (Есфирь) 8:4</b></a>  ТӀаккха паччахьо дошо скипетр дӀатӀахьекхар Эстаргахьа, из хьалгӀаьтта, цунна духхьал дӀаэттар.
<p><a href="esther8.html" target="_blank"><b>Эстар (Есфирь) 8:5</b></a>  – Нагахь санна паччахьана лойя, – аьлар цо, – цун раьзал сона кораяьяле, цунна из нийса хета уйла яле, со цунна езаш яле, амар кхайкадолда, массе паччахьа мехкашка жугтий хӀалакбе аьнна Агага тӀехьен Хьаммедата воӀо Хьамана яьздаь каьхаташ юхадехаш.
<p><a href="esther8.html" target="_blank"><b>Эстар (Есфирь) 8:6</b></a>  Мишта могаргда сона, сай къам хӀалакхиларга бе а доацаш хьежа? Мишта а хьежалургьяр со, сай гаргарачар Ӏоажалга?
<p><a href="esther8.html" target="_blank"><b>Эстар (Есфирь) 8:7</b></a>  Ахашвераш-паччахьо жоп делар Эстара а, жугтечоа Мордахайна а: – ХӀанз Хьаман жугташта тӀехьалеларах аз цун ков-карт Эстара дӀаденнад, из ше бӀоагӀах хьал эллав.
<p><a href="esther8.html" target="_blank"><b>Эстар (Есфирь) 8:8</b></a>  ХӀаьта оаш кхы амар яьзде паччахьа цӀерагӀа, шоашта товчча бесса жугташта пайде, паччахьа мухарца из дӀакъовла, хӀана аьлча, паччахьа цӀерагӀа яьздаь, паччахьа мухарца къайла каьхат юхадаккха йиш яц.
<p><a href="esther8.html" target="_blank"><b>Эстар (Есфирь) 8:9</b></a>  Цу хана – кхоалагӀча сиван оалача бетта ткъаь кхоалагӀча дийнахьа – тӀабийха бар паччахьа йоазанчий. Цар дӀаяьздир Мордахайа деррига амараш жугташка, паччахьа доалахошка а, мехкий даьшка а, Индера Хушага кхоачача бӀаь ткъаь ворхӀ мехкий аьлашка а. Цун амараш яьздир хӀара мехка йоазонца, хӀара къаман меттала, жугташка – цар йоазонца а, цар меттал а.
<p><a href="esther8.html" target="_blank"><b>Эстар (Есфирь) 8:10</b></a>  Ахашвераш-паччахьа цӀерагӀа Мордахайс яьздаь каьхаташ, паччахьа мухарца чӀоагӀдир, лаьрххӀа паччахьан кхедаьча, сихача говраш тӀа багӀача баьрей паччахьа почтага гӀолла дӀа-хьа дахьийтар.
<p><a href="esther8.html" target="_blank"><b>Эстар (Есфирь) 8:11</b></a>  Паччахьа амаро хӀара шахьарера жугташта бокъо лора гулбала а, шоаш лорабе а: шоашта тӀалета бола хӀара халкъан е мехкан массе а нах вӀашагӀкхетар хӀалакйе, уж боабе, фу хоададе, бераш а кхалнах а тӀехьа, шоай моастагӀий доалахьара хӀама дӀадахьа а.
<p><a href="esther8.html" target="_blank"><b>Эстар (Есфирь) 8:12</b></a>  Ахашвераш-паччахьа мел болча мехкий жугташта цу гӀулакха оттадаь ди дар шийтталагӀча адар оалача бетта кхойттлагӀа ди.
<p><a href="esther8.html" target="_blank"><b>Эстар (Есфирь) 8:13</b></a>  Амара копи закон мо хӀара мехка дӀахьийна хила а дезар, моллагӀча къаман массе а наха хозаш дӀакхайкаде а дезар, моастагӀашта цу денна шоай бекхам бе жугтий кийча хилийта.
<p><a href="esther8.html" target="_blank"><b>Эстар (Есфирь) 8:14</b></a>  Из Шушан гӀале хьакхоачашехь а, паччахьа амарах сихонца наькъа бахар паччахьа почтага гӀолла нах.
<p><a href="esther8.html" target="_blank"><b>Эстар (Есфирь) 8:15</b></a>  Мордахай дӀавахар паччахь волчара, сийна-кӀай паччахьий дувхарца, боккха дошо хоза гӀоз а туллаш, гета цӀе кхоллар а кхоллаш. ХӀаьта Шушан-шахьаре сакъердара цӀей доладелар.
<p><a href="esther8.html" target="_blank"><b>Эстар (Есфирь) 8:16</b></a>  Жугташта сийрдеи, сакъердамеи, гӀозеи, сийдолаши яр из ха.
<p><a href="esther8.html" target="_blank"><b>Эстар (Есфирь) 8:17</b></a>  Паччахьа амар дӀа мел кхаьчача хӀара мехка а, хӀара шахьаре а сакъердам, гӀозле, тойш, цӀейш дар жугтий. ХӀаьта, кхыча халкъий дуккхачар жугтий дин а тӀаийцар, царех болча кхерамо шоаш лийцандаь.
<p><a href="esther9.html" target="_blank"><b>Эстар (Есфирь) 9:1</b></a>  ШийтталагӀча адар оалача бетта кхойтталагӀча дийнахьа кхоачашдаь хила дезар паччахьа амар. Цу дийнахьа царна тӀа лакхале йоаккхилга сатессар жугтий моастагӀаша, амма, нийсса юхмаччахь хилар, жугтий коталонца шоаш тӀаэйттар шоай гоамахошта.
<p><a href="esther9.html" target="_blank"><b>Эстар (Есфирь) 9:2</b></a>  Ахашвераш-паччахьа массе мехкашка жугтий гулбелар шой шахьарашка, шоашта зулам де ловчарна тӀалатара. Цхьаккхе а вацар царна духьал отта могаш, хӀана аьлча, массе а кхы къамий нах кхерар царех.
<p><a href="esther9.html" target="_blank"><b>Эстар (Есфирь) 9:3</b></a>  Беррига мехкий аьлаша, доалахоша, мехка-даьша, паччахьа урхалхоша а га-лоацам бора жугтий, Мордахайх болча кхерамо шоаш хьоарчабаь хиларагӀа.
<p><a href="esther9.html" target="_blank"><b>Эстар (Есфирь) 9:4</b></a>  Мордахай айвелар паччахьа цӀене: массе а мехка ухар цох бола хоастам – низ-низзе хулаш ма варий из.
<p><a href="esther9.html" target="_blank"><b>Эстар (Есфирь) 9:5</b></a>  Жугташа тураца тедар шоай моастагӀий, боабора, фу хоададора, шой хьашт дарра шоай гоамахоех хьадора.
<p><a href="esther9.html" target="_blank"><b>Эстар (Есфирь) 9:6</b></a>  Шушан гӀала жугташа боа а бир, фу а хоададир пхи бӀаь сага.
<p><a href="esther9.html" target="_blank"><b>Эстар (Есфирь) 9:7</b></a>  Паршандата, Далфон, Аспата,
<p><a href="esther9.html" target="_blank"><b>Эстар (Есфирь) 9:8</b></a>  Пората, Адали, Аридата,
<p><a href="esther9.html" target="_blank"><b>Эстар (Есфирь) 9:9</b></a>  Пармашта, Арисай, Аридай, Вайзата –
<p><a href="esther9.html" target="_blank"><b>Эстар (Есфирь) 9:10</b></a>  жугтий моастагӀчун Хьаммедата виӀий Хьамана итте а воӀ вийр. Амма, боабаьрий доалахьар дар шоашта хьаэца-м овттанзар уж.
<p><a href="esther9.html" target="_blank"><b>Эстар (Есфирь) 9:11</b></a>  Шушан гӀалий тӀа боабаьраш масса саг ва цу дийннахье а хоам бир паччахьага.
<p><a href="esther9.html" target="_blank"><b>Эстар (Есфирь) 9:12</b></a>  Паччахьо аьлар ший сесагага Эстарга: – Шушан гӀалий тӀа жугташа боабаьб пхи бӀаь саги, Хьамана итте воӀи. Фу даь хур-те цар юхебисача паччахьа мехкашка? ХӀаьта хӀанз деха хьай безам бар, лургда хьона. МоллагӀа тайпа мара ца хиларах, из кхоачаш а хургда хьона.
<p><a href="esther9.html" target="_blank"><b>Эстар (Есфирь) 9:13</b></a>  – Нагахьа паччахьа лойя, – жоп делар Эстара, – таханара амар кхоана Шушане кхоачашде бокъо ле жугташта, хӀаьта Хьамана къонгаш бӀоагӀех хьал охкийта.
<p><a href="esther9.html" target="_blank"><b>Эстар (Есфирь) 9:14</b></a>  ТӀаккха паччахьо лоӀам белар Эстаро аьннача бесса из кхоачашде. Шушане из амар арадаьлар, Хьамана итте виӀий дакъий хьал а эхкар.
<p><a href="esther9.html" target="_blank"><b>Эстар (Есфирь) 9:15</b></a>  Шушанера жугтий цхьан гулбелар адар-бетта дийтталагӀча дийнахьа, тӀаккха Шушане кхо бӀаь саг Ӏоажалга а велар. Амма, боабаьрий доалахьара хӀама шоашта хьаэца а овттанзар.
<p><a href="esther9.html" target="_blank"><b>Эстар (Есфирь) 9:16</b></a>  Цу ханна паччахьа мехкашка хинна, вож жугтий гулбелар, шоай моастагӀашта духьаловтта а кӀалхарбовла а. Царех кховзткъе пхийтта эзар боабир цар, бакъда боабаьрий доалахье хиннар шоашта хьаэцанзар.
<p><a href="esther9.html" target="_blank"><b>Эстар (Есфирь) 9:17</b></a>  Адар-бетта кхойттлагӀча дийнахьа хилар из, хӀаьта тӀехьадоагӀача дийнахьа уж салоӀаш бар, цох тойнеи гӀозалеи ди а дир цар.
<p><a href="esther9.html" target="_blank"><b>Эстар (Есфирь) 9:18</b></a>  Амма Шушанера жугтий гулалора кхойттлагӀчеи дийттлагӀчеи деношка, хӀаьта пхийтлагӀча денна салоӀар, цох а дир тойнеи гӀозалли ди.
<p><a href="esther9.html" target="_blank"><b>Эстар (Есфирь) 9:19</b></a>  Цудухьа юрташкарча жугташа, – чӀоагӀъянза шахьарашка бахачар, – адар-бетта дийтталагӀа ди лоархӀ, гӀозаллеи тойний ди мо, цӀей санна, шойла дуъа шунаш дӀа-юха а кхухьийташ.
<p><a href="esther9.html" target="_blank"><b>Эстар (Есфирь) 9:20</b></a>  Мордахайс уж хилламаш дӀаяьздир, гаьна-гарга Ахашвераш-паччахьа массе а мехкий жугташка каьхаташ дӀа-хьа дахьийтар, 
<p><a href="esther9.html" target="_blank"><b>Эстар (Есфирь) 9:21</b></a>  хӀара шера адар-бетта дийтталагӀи пхийтталагӀи денош цар дездергдолаш,
<p><a href="esther9.html" target="_blank"><b>Эстар (Есфирь) 9:22</b></a>  жугтий шоай моастагӀех кӀалхарабаьнна ха санна а, цар гӀайгӀах гӀозал хинна бутт санна а, хӀаьта цар белхамах – цӀей а. Царга яьздир цо, уж денош лерхӀалда тойнеи гӀозаллеи денош санна, шойла дӀа-хьа шунаш а кхухьийталда, торо йоацача наха совгӀаташ а телалда.
<p><a href="esther9.html" target="_blank"><b>Эстар (Есфирь) 9:23</b></a>  Цу хана жугташа деш хиннар цар лаьрхӀар дӀахо дахьа. Иштта хьахилар цар Ӏадат – Мордахайс яьздаьр кхоачаш а деш.
<p><a href="esther9.html" target="_blank"><b>Эстар (Есфирь) 9:24</b></a>  Массе жугтий моастагӀ волча Агага тӀехьено, Хьаммедата воӀо Хьамана «пур» (вешта аьлча, кхадж) ма тийссабарий, уж боабе а, цар фу хоададе а дагахьа.
<p><a href="esther9.html" target="_blank"><b>Эстар (Есфирь) 9:25</b></a>  Бакъда, Эстар паччахьа духьал эттача, цо йоазонца лоӀам белар, жугтешта духьала Хьамана дагалаьца зулам, шийна духьала даргдолаш, из ше а, цун къонгаш а бӀоагӀех хьалъохкаргболаш а.
<p><a href="esther9.html" target="_blank"><b>Эстар (Есфирь) 9:26</b></a>  (Иштта цу денойх Пурим цӀи тиллар, «пур» дешах). Каьхата тӀа мел хиннар а шоашта мел дайнар, мел хезар а бахьан долаш жугташа шоай Ӏадат дир,
<p><a href="esther9.html" target="_blank"><b>Эстар (Есфирь) 9:27</b></a>  жугташа ца хилча даргдоацачох лаьрхӀар из шоашта а, шоай тӀехьенна а, моллагӀ царех хьакхетарашта а, хӀара шера уж ши ди лерххӀаме теркал де, дӀаяьздаьчча бесса, ший оттаяьча ханна.
<p><a href="esther9.html" target="_blank"><b>Эстар (Есфирь) 9:28</b></a>  Уж денош хӀара ноахале, хӀара дезале, массе а мехка, массе а шахьаре а диц ца деш, дезде доагӀа. Уж Пурима денош дӀадоахилга яц жугтий, иштта царех дагалоацам цар тӀехьений дӀабов а йиш яц.
<p><a href="esther9.html" target="_blank"><b>Эстар (Есфирь) 9:29</b></a>  Авихаила йоӀо, паччахьа сесага Эстаро, Мордахай жугтеца цхьана, беррига а шоай Ӏаьдал-низаца, Пуримах дола шоллагӀа каьхат бакъдеш тӀатовжам а яьзбир.
<p><a href="esther9.html" target="_blank"><b>Эстар (Есфирь) 9:30</b></a>  ХӀаьта, Ахашвераш-паччахьалкхен бӀаь ткъаь ворхӀ мехкарча жугташка, машар а тешам а царна бехаш каьхаташ дӀа-хьа ахийтар,
<p><a href="esther9.html" target="_blank"><b>Эстар (Есфирь) 9:31</b></a>  цу Пурима деной шой ханнахьа оттам хилийта, Мордахайс а паччахьа сесага Эстаро а жугташка ма-яьздарра а, шоашта а, шой тӀехьенашта а мархий ханех а, леткъамий хьакъе а оттадарах тарра.
<p><a href="esther9.html" target="_blank"><b>Эстар (Есфирь) 9:32</b></a>  Эстара лоӀамо чӀоагӀдир уж Пуримах оттамаш, хӀаьта из каьхат-хьоарчам тӀа дӀа а яьздир.
<p><a href="esther10.html" target="_blank"><b>Эстар (Есфирь) 10:1</b></a>  Йоал техар Ахашвераш-паччахьо еррига паччахьалкхе, эггара гаьнагӀча форда йистошка кхоачаш.
<p><a href="esther10.html" target="_blank"><b>Эстар (Есфирь) 10:2</b></a>  Мордахайа гӀулакхех, возаллах дола бӀарчча дувцар а, паччахьо цунга кхоачадаьча Ӏаьдалах а, низах а, дӀаяьздаьд «Миде а Персаьний а паччахьий исторе массо йола оагӀонаш тӀайолча кинижка тӀа».
<p><a href="esther10.html" target="_blank"><b>Эстар (Есфирь) 10:3</b></a>  Жугте Мордахай Ахашвераш-паччахьа тӀехьа шоллагӀа хиннав; из жугташта юкъе сийлахь а хиннав, дуккхача ший къаманхоша кӀоаргга лерхӀам беш а хиннав, хӀана аьлча, цо ший халкъа диканна духьа къахьийгад, оалар а берригача жугташта диканна яьхад.
<p><a href="proverbs1.html" target="_blank"><b>Кицаш (Притчи) 1:1</b></a>  Дауда виӀий, Исраьил-мехка паччахьа Сулеймий кицаш,
<p><a href="proverbs1.html" target="_blank"><b>Кицаш (Притчи) 1:2</b></a>  ладувгӀачоа цар хьаькъал лургдолаш, цунна царех хьехам хургболаш, хьаькъале дари Ӏовдала дари къоастаде цунна гӀо дергдолаш цо дийца.
<p><a href="proverbs1.html" target="_blank"><b>Кицаш (Притчи) 1:3</b></a>  Иман долаш, нийсхо йолаш, тешаме волаш аьттонца вахара дедезараш хьалхадоахалда акхар.
<p><a href="proverbs1.html" target="_blank"><b>Кицаш (Притчи) 1:4</b></a>  ХӀаман хьисап доацачарна хӀама го таро лойла акхар, хӀаьта къоначарна – хари сакхетами лулба акхар.
<p><a href="proverbs1.html" target="_blank"><b>Кицаш (Притчи) 1:5</b></a>  Хьаькъал долчар ла а дийгӀа шоашта ховр совдоаккхалда, сакхетам болчарна хьаькъале хьехам хилба;
<p><a href="proverbs1.html" target="_blank"><b>Кицаш (Притчи) 1:6</b></a>  кхетадолда цар кицаши кӀоанолгаши, хьаькъал долчар дешаши цу дешай къайленаши.
<p><a href="proverbs1.html" target="_blank"><b>Кицаш (Притчи) 1:7</b></a>  Везача Аьлах кхераш хилар – хьаькъала юхьиг, Ӏовдалчар мара дог-кхоардадац хьаькъалахи хьехамахи.
<p><a href="proverbs1.html" target="_blank"><b>Кицаш (Притчи) 1:8</b></a>  Са воӀ, ладувгӀа хьай дас беча хьехамга, тессе ма дита хьайна нанас Ӏомадер.
<p><a href="proverbs1.html" target="_blank"><b>Кицаш (Притчи) 1:9</b></a>  Уж хоза зизай гом хургба хьа керта тӀа, хьона качъохка хоза гизгаш а хургья.
<p><a href="proverbs1.html" target="_blank"><b>Кицаш (Притчи) 1:10</b></a>  Са воӀ, къинош долча наха хье дӀатӀаувзавой, цар яхачоа тӀехьа ма валалахь.
<p><a href="proverbs1.html" target="_blank"><b>Кицаш (Притчи) 1:11</b></a>  Цар ала тарлу хьога: «Волле тхоца, цӀий Ӏодахийта кӀийлен ховшаргда вай, бехк боацар кӀалвутаргва вай, бахьан ца лехаш,
<p><a href="proverbs1.html" target="_blank"><b>Кицаш (Притчи) 1:12</b></a>  дийна боллаше дӀакхоахкаргба вай уж, Ӏаьхартено кхоахкаш мо, бӀарчча болчча тайпара, Ӏела болхараш мо;
<p><a href="proverbs1.html" target="_blank"><b>Кицаш (Притчи) 1:13</b></a>  воай вӀаштӀехь мел доалла мах бола хӀамаш хьайоахаргья вай, воай цӀенош фосах хьалдузаргда вай.
<p><a href="proverbs1.html" target="_blank"><b>Кицаш (Притчи) 1:14</b></a>  Тхоца баккха хьай кхадж, юкъа хургья вай фос»;
<p><a href="proverbs1.html" target="_blank"><b>Кицаш (Притчи) 1:15</b></a>  иштта хьайга оале а, ма гӀолахь царца, са воӀ, цар наькъ тӀа ма валалахь.
<p><a href="proverbs1.html" target="_blank"><b>Кицаш (Притчи) 1:16</b></a>  ХӀана аьлча, цар когаш вонгахьа удаш ба, цӀий Ӏодахийта сиха ба уж.
<p><a href="proverbs1.html" target="_blank"><b>Кицаш (Притчи) 1:17</b></a>  Шоашта гуш оттаяьча боанга чу оалхазараш а лелхац,
<p><a href="proverbs1.html" target="_blank"><b>Кицаш (Притчи) 1:18</b></a>  цхьабакъда, цу наха шоай цӀий Ӏодахийтар духьа кӀийле ю, шоаш шоашта кӀийлен хувш уж!
<p><a href="proverbs1.html" target="_blank"><b>Кицаш (Притчи) 1:19</b></a>  Иштта да харцонца шоашта фос яккхара тӀакхувш мел болчар наькъаш; цу фосо ше караяхачун вахар дӀадоаккх.
<p><a href="proverbs1.html" target="_blank"><b>Кицаш (Притчи) 1:20</b></a>  Хьаькъал кхайкаш да урамашка, ший оаз ийъеш да пхьегӀашка;
<p><a href="proverbs1.html" target="_blank"><b>Кицаш (Притчи) 1:21</b></a>  гӀараш йоахкача урамашка кхайк из, шахьаре чувоалача наӀарашта юххе къамаьл деш да из:
<p><a href="proverbs1.html" target="_blank"><b>Кицаш (Притчи) 1:22</b></a>  «Мел хургда шо, ва хьисап доаца нах, иштта долаш? Мел хургба тӀехбеттамаш бераш цу тӀехбеттамех шоашта гӀозал еш, хӀаьта Ӏовдалаш – хӀама хар гоама долаш?
<p><a href="proverbs1.html" target="_blank"><b>Кицаш (Притчи) 1:23</b></a>  Аз шоайх боаккха бехк кхета а баь, шо хьатӀадерзаре, аз сай дог шоана хьаделаргдар, сай дешаш довзийтаргдар.
<p><a href="proverbs1.html" target="_blank"><b>Кицаш (Притчи) 1:24</b></a>  Цхьабакъда, шо дӀадийрзар, аз шоаш тӀахьийхача, оаша ладийгӀанзар, аз шоашка кулг дӀакховдадича;
<p><a href="proverbs1.html" target="_blank"><b>Кицаш (Притчи) 1:25</b></a>  шоана дош хийтанзар аз шоашта даьча хьехамех, оаш тӀаийцанзар аз баьккха бехк,
<p><a href="proverbs1.html" target="_blank"><b>Кицаш (Притчи) 1:26</b></a>  цудухьа, сай аргӀагӀа со а деларгда шоах, шуга бала кхаьчача, аз а тӀехбеттамаш дергда шоана, шо унзардайлача,
<p><a href="proverbs1.html" target="_blank"><b>Кицаш (Притчи) 1:27</b></a>  дуӀа мо болча кхерамо шо унзардаьхача, шайтӀай-мух мо бола бала шуга кхаьчача, гӀайгӀанои белхамои шо тоӀадича.
<p><a href="proverbs1.html" target="_blank"><b>Кицаш (Притчи) 1:28</b></a>  ТӀаккха кхайкаргда шо сога, цхьабакъда, аз жоп лургдац, чӀоагӀа лехаргда оаша со, цхьабакъда, со короргдац шоана.
<p><a href="proverbs1.html" target="_blank"><b>Кицаш (Притчи) 1:29</b></a>  ХӀама хар шоана гоамденнадале, Везча Аьлах кхерар шо тӀаийца деце,
<p><a href="proverbs1.html" target="_blank"><b>Кицаш (Притчи) 1:30</b></a>  аз хьехар дӀатӀаэцаш шо деце, аз баьккхача бехках дашаш шо деце –
<p><a href="proverbs1.html" target="_blank"><b>Кицаш (Притчи) 1:31</b></a>  оашош леладаьча хӀамай къахьа сом баа безаргба шун, оашош дагакхаьбача уйлайх дузаргда шо.
<p><a href="proverbs1.html" target="_blank"><b>Кицаш (Притчи) 1:32</b></a>  ХӀана аьлча, шоаш яхачоа тӀера ца бовларо боабергба хьисап доацараш, шоаш хӀаман сагота ца хиларо хӀалакбергба Ӏовдалбараш,
<p><a href="proverbs1.html" target="_blank"><b>Кицаш (Притчи) 1:33</b></a>  хӀаьта сога ладийгӀар кхерам боацаш паргӀатта вахаргва, балах-зуламах кхера ца везаш».
<p><a href="proverbs2.html" target="_blank"><b>Кицаш (Притчи) 2:1</b></a>  Са воӀ, са къамаьл Ӏа дӀа тӀа эце, аз хьайна тӀадиллар Ӏа лорадой, 
<p><a href="proverbs2.html" target="_blank"><b>Кицаш (Притчи) 2:2</b></a>  хьай лерг хьаькъалгахьа а хьекха, хьай дог кхетамгахьа а дерзадаь,
<p><a href="proverbs2.html" target="_blank"><b>Кицаш (Притчи) 2:3</b></a>  сакхетамга хьо кхайке, кхетам Ӏа тӀабехе,
<p><a href="proverbs2.html" target="_blank"><b>Кицаш (Притчи) 2:4</b></a>  дотув лехаш санна Ӏа из лехе, ганз лохаш санна Ӏа из лохе,
<p><a href="proverbs2.html" target="_blank"><b>Кицаш (Притчи) 2:5</b></a>  тӀаккха кхетадергда Ӏа, Везча Аьлах кхерар яхилга фуд, Даьла вовзаргва хьона.
<p><a href="proverbs2.html" target="_blank"><b>Кицаш (Притчи) 2:6</b></a>  ХӀана аьлча, Везча Аьлано лу хьаькъал, Цун багара доагӀа хар а кхетам а.
<p><a href="proverbs2.html" target="_blank"><b>Кицаш (Притчи) 2:7</b></a>  Иман долчарна лаьрхӀа толам лелабу Цо; геттара цӀена бахараш лорабеш ва Из.
<p><a href="proverbs2.html" target="_blank"><b>Кицаш (Притчи) 2:8</b></a>  Нийсхонца бахарий лостамаш лораду Цо, Шийна мутӀахьа болчар наькъаш лораду Цо.
<p><a href="proverbs2.html" target="_blank"><b>Кицаш (Притчи) 2:9</b></a>  ТӀаккха кхетадергда Ӏа, имане хилар яхилга фуд, нийсхо яхилга, бакълер яхилга – моллагӀа дика никъ яхилга фуд.
<p><a href="proverbs2.html" target="_blank"><b>Кицаш (Притчи) 2:10</b></a>  Хьаькъал дужаргда хьа дег чу, хӀама хар тоам беш дезалургда хьа сина.
<p><a href="proverbs2.html" target="_blank"><b>Кицаш (Притчи) 2:11</b></a>  Сакхетамо лоравергва хьо, кхетамо ха дергда хьона.
<p><a href="proverbs2.html" target="_blank"><b>Кицаш (Притчи) 2:12</b></a>  Хьаькъало кӀалхарвоаккхаргва хьо зуламеча наькъех, багара доагӀа хӀара дош харцдолча зуламхой наькъах,
<p><a href="proverbs2.html" target="_blank"><b>Кицаш (Притчи) 2:13</b></a>  баьдеча гӀолла лелар духьа нийса наькъаш дутачарех;
<p><a href="proverbs2.html" target="_blank"><b>Кицаш (Притчи) 2:14</b></a>  шоаш во деча хана сакъердалуш, вонца дог-гӀоздувлаш болчарех,
<p><a href="proverbs2.html" target="_blank"><b>Кицаш (Притчи) 2:15</b></a>  шоай наькъаш нийса доацачарех, шоай наькъашка хӀиллал лелаечарех.
<p><a href="proverbs2.html" target="_blank"><b>Кицаш (Притчи) 2:16</b></a>  Хьаькъало лоравергва хьо наьха сесагах, хьа дог дошадеш хоза дешаш долча кхычун сесагах,
<p><a href="proverbs2.html" target="_blank"><b>Кицаш (Притчи) 2:17</b></a>  ше къона йолча хана ший мар хиннар витача, Далла хьалхашка ше ший мараца баь барт бицбеннача.
<p><a href="proverbs2.html" target="_blank"><b>Кицаш (Притчи) 2:18</b></a>  Цун цӀа Ӏоажалга вугаш да, цун наькъаш байнарий синош долча вугаш да.
<p><a href="proverbs2.html" target="_blank"><b>Кицаш (Притчи) 2:19</b></a>  Из йолча ухараш байна дӀабовргба, кхы вахара наькъ тӀа а бовргбац.
<p><a href="proverbs2.html" target="_blank"><b>Кицаш (Притчи) 2:20</b></a>  Цудухьа дикачар новкъа гӀолла лела, имане болчар наькъ тӀара ма вувла,
<p><a href="proverbs2.html" target="_blank"><b>Кицаш (Притчи) 2:21</b></a>  имане бараш бахарг ма бий укх Даьла лаьтта тӀа, во хӀама доацараш а бусарг ма бий цу тӀа;
<p><a href="proverbs2.html" target="_blank"><b>Кицаш (Притчи) 2:22</b></a>  амма, Ӏаьса нах хӀалакьхургба лаьтта, хӀаьта тийшача балха дай фу хоададергда.
<p><a href="proverbs3.html" target="_blank"><b>Кицаш (Притчи) 3:1</b></a>  Са воӀ, биц ма белахь са хьехам, дега чу леладелахь аз тӀадиллар:
<p><a href="proverbs3.html" target="_blank"><b>Кицаш (Притчи) 3:2</b></a>  хьа вахара денош дӀаьхдергда цар, хьа вахар маьрша дергда цар.
<p><a href="proverbs3.html" target="_blank"><b>Кицаш (Притчи) 3:3</b></a>  Дег тӀара безами тешами ма къастийталахь хьайх; хьай фоартах хьоарчабелахь уж, хьай дега тӀа дӀаяьзбелахь уж.
<p><a href="proverbs3.html" target="_blank"><b>Кицаш (Притчи) 3:4</b></a>  ТӀаккха Даьла а нах а раьза хургба хьона, царна хьалхашка дика цӀи а хургья хьа.
<p><a href="proverbs3.html" target="_blank"><b>Кицаш (Притчи) 3:5</b></a>  Дег чура тешаш хилалахь Везача Аьлах, хьай хьаькъалах тийше ма Ӏелахь;
<p><a href="proverbs3.html" target="_blank"><b>Кицаш (Притчи) 3:6</b></a>  хьай дерригача наькъашка Из вовза гӀерташ хилалахь, тӀаккха Цо нийса хулийтаргда хьа наькъаш.
<p><a href="proverbs3.html" target="_blank"><b>Кицаш (Притчи) 3:7</b></a>  Хьайх къоаргача хьаькъала да ма хеталахь, Везча Аьлах кхералахь, зулама юстарвувлалахь.
<p><a href="proverbs3.html" target="_blank"><b>Кицаш (Притчи) 3:8</b></a>  Хьа дегӀа могашал лургья цу хӀамо, хьа тӀехкаш чӀоагӀъергья цу хӀамо.
<p><a href="proverbs3.html" target="_blank"><b>Кицаш (Притчи) 3:9</b></a>  Везча Аьлан сий делахь хьай дерригача рузкъаца, хьай моллагӀча хьувкъама хьалхарча ялтаца сий делахь Цун.
<p><a href="proverbs3.html" target="_blank"><b>Кицаш (Притчи) 3:10</b></a>  ТӀаккха хьалбузаргба хьа хӀара доа, къонача чхьагӀаро хьалъюзаргья хьа пхьегӀаш.
<p><a href="proverbs3.html" target="_blank"><b>Кицаш (Притчи) 3:11</b></a>  Са воӀ, Везча Аьлано хьайна дайта Ӏазап тӀа ца эцаш ма Ӏелахь, хьай харцахьдар Цо хьайна довзийтача, из хала ма хеталахь,
<p><a href="proverbs3.html" target="_blank"><b>Кицаш (Притчи) 3:12</b></a>  Везча Аьлано шийна везачун гӀалат гучадоаккх, дас ше раьза волча ший виӀий гӀалат мо.
<p><a href="proverbs3.html" target="_blank"><b>Кицаш (Притчи) 3:13</b></a>  Даькъалхинна ба хьаькъал корадераш, кхетам караберзабераш,
<p><a href="proverbs3.html" target="_blank"><b>Кицаш (Притчи) 3:14</b></a>  хӀана аьлча, хьаькъал дотол дикагӀа да, дошос лучул дукхагӀа пайда луш а да.
<p><a href="proverbs3.html" target="_blank"><b>Кицаш (Притчи) 3:15</b></a>  Махболча кхерел дезагӀа да из; Ӏа лехаш дола цхьаккха хӀама а нийслургдац цунца.
<p><a href="proverbs3.html" target="_blank"><b>Кицаш (Притчи) 3:16</b></a>  Дукха вахар цун аьтта бе доалл, хӀаьта аьрда бе рузкъеи сийи доалл.
<p><a href="proverbs3.html" target="_blank"><b>Кицаш (Притчи) 3:17</b></a>  Цун наькъаш – тоам беш дола наькъаш да, машарга вуга наькъаш да уж дерригаш.
<p><a href="proverbs3.html" target="_blank"><b>Кицаш (Притчи) 3:18</b></a>  Из карадерзадаьчоа вахара га я из; даькъал хургба из ший доалахьа соцаде мегараш.
<p><a href="proverbs3.html" target="_blank"><b>Кицаш (Притчи) 3:19</b></a>  Везча Аьлано хьаькъалца кхеллад лаьтта, хьаькъалца чӀоагӀъяьй сигаленаш;
<p><a href="proverbs3.html" target="_blank"><b>Кицаш (Притчи) 3:20</b></a>  Цун говзалца мукъадаьннад лаьттан кӀалара хиш а, догӀашха елха морхаш а.
<p><a href="proverbs3.html" target="_blank"><b>Кицаш (Притчи) 3:21</b></a>  Са воӀ, лорадеш леладелахь хӀаман кхетам хилар а сакхетам а, уж ши хӀама къайла ма далийталахь хьайна.
<p><a href="proverbs3.html" target="_blank"><b>Кицаш (Притчи) 3:22</b></a>  Хьона вахар хургда царех, хьа фоартах яда гизгаш санна хьона къахетам хургба царех.
<p><a href="proverbs3.html" target="_blank"><b>Кицаш (Притчи) 3:23</b></a>  ТӀаккха кхерам боацаш гӀоргва хьо хьай новкъа гӀолла, ког а дӀакхетаргбац хьа;
<p><a href="proverbs3.html" target="_blank"><b>Кицаш (Притчи) 3:24</b></a>  вижача кхераш хургвац хьо, тхьайсача, наб мерза хургья хьа.
<p><a href="proverbs3.html" target="_blank"><b>Кицаш (Притчи) 3:25</b></a>  Ма кхералахь цӀаьхха бенача балах, е Ӏаьсача наха тӀакхаьчача хӀалакьхиларах,
<p><a href="proverbs3.html" target="_blank"><b>Кицаш (Притчи) 3:26</b></a>  хӀана аьлча, Везча Аьлага догдоахилга хургда хьа; хьа когаш боангах лора а бергба Цо.
<p><a href="proverbs3.html" target="_blank"><b>Кицаш (Притчи) 3:27</b></a>  ДоагӀачунна дика ца деш ма Ӏелахь, хьай кара из долча хана.
<p><a href="proverbs3.html" target="_blank"><b>Кицаш (Притчи) 3:28</b></a>  Ма алалахь гаргарча сагага: «ТӀехьагӀа юхавола, аз кхоана лургда хьона», цо дехар хьайга долча хана.
<p><a href="proverbs3.html" target="_blank"><b>Кицаш (Притчи) 3:29</b></a>  Хьайх ца кхераш хьайна уллув вахача гаргарча сага зулам де дага ма дохалахь.
<p><a href="proverbs3.html" target="_blank"><b>Кицаш (Притчи) 3:30</b></a>  Ма эгӀалахь цхьаннецара а бахьан доацаш, хьайна даь зулам доацаш.
<p><a href="proverbs3.html" target="_blank"><b>Кицаш (Притчи) 3:31</b></a>  Къизача сага вахарах ма хьегалахь, цун наькъех цхьаккха никъ а ма харжалахь,
<p><a href="proverbs3.html" target="_blank"><b>Кицаш (Притчи) 3:32</b></a>  хӀана аьлча, Везча Аьланна дегаза ва хӀиллал йоалла саг, хӀаьта имане волчох теш Из.
<p><a href="proverbs3.html" target="_blank"><b>Кицаш (Притчи) 3:33</b></a>  Ӏаьсача сага цӀен тӀа Везча Аьлан наӀалт делх, цхьабакъда, иман долча наьха фусам даькъалъювц Цо.
<p><a href="proverbs3.html" target="_blank"><b>Кицаш (Притчи) 3:34</b></a>  Кхычарех дог кхоардадеш белачарех вел Из, цхьабакъда, аьсала саг даькъалву Цо.
<p><a href="proverbs3.html" target="_blank"><b>Кицаш (Притчи) 3:35</b></a>  Хьаькъал долчар тӀехьале сийдолаш хургья, хӀаьта Ӏовдалчар тӀехьале – юхьӀаьржо хургья.
<p><a href="proverbs4.html" target="_blank"><b>Кицаш (Притчи) 4:1</b></a>  ЛадувгӀалаш, са къонгаш, шоай даь хьехамга; теркам белаш, шоашка кхетам хургболаш.
<p><a href="proverbs4.html" target="_blank"><b>Кицаш (Притчи) 4:2</b></a>  Аз шоана лу хьехам дика хьехам ба; ма биталаш са хьехам.
<p><a href="proverbs4.html" target="_blank"><b>Кицаш (Притчи) 4:3</b></a>  Со а хиннав сай даь цӀагӀа зӀамига кӀаьнк волаш, сай наьна цаӀ мара а воацаш, чӀоагӀа дукха а везаш.
<p><a href="proverbs4.html" target="_blank"><b>Кицаш (Притчи) 4:4</b></a>  Сона хьехар деш дас сога оалар: «Са дешаш хьа дего леладолда; аз хьайна тӀадиллар лора а деш вахалахь.
<p><a href="proverbs4.html" target="_blank"><b>Кицаш (Притчи) 4:5</b></a>  Хьаькъал лехалахь, сакхетам лехалахь; са дешаш диц ма делахь, цар тӀара а ма валалахь.
<p><a href="proverbs4.html" target="_blank"><b>Кицаш (Притчи) 4:6</b></a>  Хьаькъала юстар ма валалахь, цо лоравергва хьо; хьаькъал дезаш хилалахь, цо лоравергва хьо.
<p><a href="proverbs4.html" target="_blank"><b>Кицаш (Притчи) 4:7</b></a>  Шеддолчун корта ба хьаькъал, цудухьа хьаькъал лохаш хилалахь. Хьайга мел дар дӀаделе а сакхетам эцалахь.
<p><a href="proverbs4.html" target="_blank"><b>Кицаш (Притчи) 4:8</b></a>  Хьаькъала лакха мах белахь, цо лакха мах болаш вергва хьо; цо сий айдергда хьа, хьо цун мархӀавоаллаш хуле.
<p><a href="proverbs4.html" target="_blank"><b>Кицаш (Притчи) 4:9</b></a>  Цо хозбергба хьа корта, цо сий айдергда хьа керта, паччахьа гомо санна».
<p><a href="proverbs4.html" target="_blank"><b>Кицаш (Притчи) 4:10</b></a>  ЛадувгӀа, са воӀ, тӀаэца са дош, тӀаккха йӀаьха хургья хьа вахара ха.
<p><a href="proverbs4.html" target="_blank"><b>Кицаш (Притчи) 4:11</b></a>  Аз хьаькъала новкъа воаккх хьо, нийссача наькъа-такех вуг хьо.
<p><a href="proverbs4.html" target="_blank"><b>Кицаш (Притчи) 4:12</b></a>  Водача хана озаденна хургдац хьа борал, ведача когаш чоал лелхаргдац хьа.
<p><a href="proverbs4.html" target="_blank"><b>Кицаш (Притчи) 4:13</b></a>  Хьайна даьча хьехар тӀара ма валалахь, из хьехар ма диталахь; лораделахь из хьехар, хӀана аьлча, цунца да хьа вахар.
<p><a href="proverbs4.html" target="_blank"><b>Кицаш (Притчи) 4:14</b></a>  Ӏаьсача наьха наькъа-така тӀа ма валалахь, зулама новкъа ма лелалахь.
<p><a href="proverbs4.html" target="_blank"><b>Кицаш (Притчи) 4:15</b></a>  Лоралелахь цу наькъах, ма валалахь цу тӀа; дӀа а вийрзий, тӀехваьле дӀагӀолахь.
<p><a href="proverbs4.html" target="_blank"><b>Кицаш (Притчи) 4:16</b></a>  Уж тхьовсарг мичаб, зулам ца дича; наб кхетац царна, цаӀ вожа ца вича.
<p><a href="proverbs4.html" target="_blank"><b>Кицаш (Притчи) 4:17</b></a>  Цар кхача Ӏоасал я, цар чхьагӀар къизал я.
<p><a href="proverbs4.html" target="_blank"><b>Кицаш (Притчи) 4:18</b></a>  Иман долчар никъ сахилара сердалонна тара ба; тӀехь-тӀехьагӀа сийрдайоалаш я из, бокъонца сийрдадаьнна ди айдаллалца.
<p><a href="proverbs4.html" target="_blank"><b>Кицаш (Притчи) 4:19</b></a>  Цхьабакъда, Ӏаьсача наьха никъ боадонна тара ба; царна ха а хац, шоай когаш дӀа сенах бетталу.
<p><a href="proverbs4.html" target="_blank"><b>Кицаш (Притчи) 4:20</b></a>  Са воӀ, са къамаьла теркам белахь, са дешашка дика ладувгӀалахь.
<p><a href="proverbs4.html" target="_blank"><b>Кицаш (Притчи) 4:21</b></a>  БӀарга кӀалара ма далийталахь уж, хьай дег чу леладелахь уж,
<p><a href="proverbs4.html" target="_blank"><b>Кицаш (Притчи) 4:22</b></a>  уж корадаьчунна вахар ма дий уж дешаш, дерригача дегӀа – могашал ма йий уж.
<p><a href="proverbs4.html" target="_blank"><b>Кицаш (Притчи) 4:23</b></a>  Эггара чӀоагӀагӀа лораделахь хьай дог, хӀана аьлча, вахара хьаст ба из.
<p><a href="proverbs4.html" target="_blank"><b>Кицаш (Притчи) 4:24</b></a>  Гаьнадаккхалахь хьай багенна харцлер, лорабелахь хьай мотт оапех.
<p><a href="proverbs4.html" target="_blank"><b>Кицаш (Притчи) 4:25</b></a>  Хьай бӀаргаш нийсса хьежийталахь, хьай бӀарахьажар хьалхашкахьа дийрза хилийталахь.
<p><a href="proverbs4.html" target="_blank"><b>Кицаш (Притчи) 4:26</b></a>  Хьай наькъа уйла а еш, нийсача новкъа лелалахь, гӀа чӀоагӀа хургба хьа.
<p><a href="proverbs4.html" target="_blank"><b>Кицаш (Притчи) 4:27</b></a>  Е аьттехьа а е аьрдехьа а ма верзалахь; зулама гаьнавалалахь.
<p><a href="proverbs5.html" target="_blank"><b>Кицаш (Притчи) 5:1</b></a>  Са воӀ, са хьаькъала теркам беш хилалахь, 
<p><a href="proverbs5.html" target="_blank"><b>Кицаш (Притчи) 5:2</b></a>  хӀаман хьисап долаш хургволаш хье, хьай къамаьл массаза а наха пайдане хургдолаш.
<p><a href="proverbs5.html" target="_blank"><b>Кицаш (Притчи) 5:3</b></a>  Наьха сесага багара доагӀа дош модз мо мерза хул, цун багара доагӀа къамаьл даьттал кӀаьдагӀа хул;
<p><a href="proverbs5.html" target="_blank"><b>Кицаш (Притчи) 5:4</b></a>  цхьабакъда, юххера а сим мо къахьа хул из, ши дитт дола довт мо ира хул из.
<p><a href="proverbs5.html" target="_blank"><b>Кицаш (Притчи) 5:5</b></a>  Цун когаша Ӏоажалга вуг, Ӏаьхарте вуг цун борало.
<p><a href="proverbs5.html" target="_blank"><b>Кицаш (Притчи) 5:6</b></a>  Вахара наькъа уйла йиц цо; гоама да цун наькъаш, шийна а ца ховш.
<p><a href="proverbs5.html" target="_blank"><b>Кицаш (Притчи) 5:7</b></a>  ЛадувгӀалахь, са воӀ, сога; аз хьайга яхачу тӀара ма валалахь.
<p><a href="proverbs5.html" target="_blank"><b>Кицаш (Притчи) 5:8</b></a>  Наьха сесага гаьнагӀа хилалахь, цун цӀен наӀара гарга ма гӀолахь,
<p><a href="proverbs5.html" target="_blank"><b>Кицаш (Притчи) 5:9</b></a>  хьай доалахьдар кхычарна дӀадала дезаргдоацаш, дуккхача шерашка гулдаьр – къа ца хетарашта кхоачаргдоацаш,
<p><a href="proverbs5.html" target="_blank"><b>Кицаш (Притчи) 5:10</b></a>  хьа рузкъаца хийрабараш бузаргбоацаш, хьа низаца хийрача цӀен рузкъа алсамдаргдоацаш.
<p><a href="proverbs5.html" target="_blank"><b>Кицаш (Притчи) 5:11</b></a>  Ӏа ла ца дувгӀе, вахара чаккхе гаргаеча хьа дулх а дегӀ а вӀашкадаха долча хана, узамаш дергда Ӏа.
<p><a href="proverbs5.html" target="_blank"><b>Кицаш (Притчи) 5:12</b></a>  Яхаргда Ӏа: «ХӀана бар сона хьехам гоама? Сайх баьккхача бехках хӀана дашацар са дог?
<p><a href="proverbs5.html" target="_blank"><b>Кицаш (Притчи) 5:13</b></a>  Хьехархошка ладувгӀацар аз, хьехам бечар теркам бицар са.
<p><a href="proverbs5.html" target="_blank"><b>Кицаш (Притчи) 5:14</b></a>  ХӀаьта хӀанз хӀалакьхилара наӀарга латт со, дерригача халкъанна а гуш».
<p><a href="proverbs5.html" target="_blank"><b>Кицаш (Притчи) 5:15</b></a>  Хьай Ӏама чура хий малар дикагӀа да-хьона, хьай гӀув чура доагӀар мела хий.
<p><a href="proverbs5.html" target="_blank"><b>Кицаш (Притчи) 5:16</b></a>  Хьа хьасташ урамашка гӀолла дӀа хӀана дарж, хьа хиш майданашка гӀолла хӀана дарж?
<p><a href="proverbs5.html" target="_blank"><b>Кицаш (Притчи) 5:17</b></a>  Хьай мара ма хилийта уж, хийрача нахаца ма декъа уж. 
<p><a href="proverbs5.html" target="_blank"><b>Кицаш (Притчи) 5:18</b></a>  Хьаст даькъалхилба хьа. ГӀозал телийла хьона хье къона волча хана Ӏайха йоалаяьча сесаго,
<p><a href="proverbs5.html" target="_blank"><b>Кицаш (Притчи) 5:19</b></a>  тӀеххозача лийго, куц долча мосаро. Цун накхо Ӏобавовла хьо моллагӀча хана, цун безамо вохаваь хилва хьо массаза а.
<p><a href="proverbs5.html" target="_blank"><b>Кицаш (Притчи) 5:20</b></a>  Санна деза хьона, са воӀ, кхычо хье вохавар, наьха сесага дегӀ хьай мархӀа хьерчар?
<p><a href="proverbs5.html" target="_blank"><b>Кицаш (Притчи) 5:21</b></a>  Везча Аьланна гуш ма дий сага наькъаш, Из хьожаш ма вий сага боралга.
<p><a href="proverbs5.html" target="_blank"><b>Кицаш (Притчи) 5:22</b></a>  Ӏаьсача сага къиноша боанг йогӀ цунна; ший къиноша дӀа ца хецаш, чӀоагӀа лоац из.
<p><a href="proverbs5.html" target="_blank"><b>Кицаш (Притчи) 5:23</b></a>  ХӀалакьхул из, бе хьехам ца хиларах, нийсача новкъара а воал ше сов Ӏовдала хилар бахьан долаш.
<p><a href="proverbs6.html" target="_blank"><b>Кицаш (Притчи) 6:1</b></a>  Са воӀ, кхыча сага хьалхара жоп дала Ӏа дош деннадале, хийрача сага декхараш дӀатакхар Ӏа хьайна хьатӀаийца дале,
<p><a href="proverbs6.html" target="_blank"><b>Кицаш (Притчи) 6:2</b></a>  деша тӀа лаьца ва хьо, хьай дешай боангас лаьца ва хьо.
<p><a href="proverbs6.html" target="_blank"><b>Кицаш (Притчи) 6:3</b></a>  ТӀаккха, са воӀ, кӀалхарвалар духьа Ӏа де дезар ер да, хье кхычун кара ваха вале: дӀа а гӀо, сих а ле, дехарца юхаваккха из!
<p><a href="proverbs6.html" target="_blank"><b>Кицаш (Притчи) 6:4</b></a>  Хьай бӀаргашка наб ма яйталахь, бӀарганогӀараш ӀотӀа ма къовлалахь.
<p><a href="proverbs6.html" target="_blank"><b>Кицаш (Притчи) 6:5</b></a>  КӀалхарвалалахь, чарахьа карарбоала сай санна, оалхазараш лувцачун цхаралара мукъадоала оалхазар санна.
<p><a href="proverbs6.html" target="_blank"><b>Кицаш (Притчи) 6:6</b></a>  Зунгат долча гӀо, мекъий, хьажа цун къахьегамга, хьаькъале хила!
<p><a href="proverbs6.html" target="_blank"><b>Кицаш (Притчи) 6:7</b></a>  Хьаким вац цун, тӀахьожаш саг вац цунна, оалал деш саг вац цунна,
<p><a href="proverbs6.html" target="_blank"><b>Кицаш (Притчи) 6:8</b></a>  цхьабакъда, аьхки шийна кхача кийчбу цо, хьувкъам чуэцача хана шийна яа хӀама гулъю цо.
<p><a href="proverbs6.html" target="_blank"><b>Кицаш (Притчи) 6:9</b></a>  Мел уларгва хьо, мекъий? Маца сомаваргва хьо набарах?
<p><a href="proverbs6.html" target="_blank"><b>Кицаш (Притчи) 6:10</b></a>  КӀеззига наб еш уларгва хьо, кӀеззига тар етталуш уларгва хьо, кӀеззига ши кулг вӀашка а дилла уларгва хьо,
<p><a href="proverbs6.html" target="_blank"><b>Кицаш (Притчи) 6:11</b></a>  тӀаккха йоагӀаргья хьога къел, къу воагӀаш мо, эшам кхоачаргба хьога, гӀаьрахо мо.
<p><a href="proverbs6.html" target="_blank"><b>Кицаш (Притчи) 6:12</b></a>  ХӀиллал йоалла зуламхо оапаш бувцаш лел,
<p><a href="proverbs6.html" target="_blank"><b>Кицаш (Притчи) 6:13</b></a>  бӀарг теӀабу цо, когашца хьокхам бу цо, пӀелг тӀахьувкх цо.
<p><a href="proverbs6.html" target="_blank"><b>Кицаш (Притчи) 6:14</b></a>  Харцлер да цун дага; зулам да цун уйлашца, наьха барт бохабеш ва из массаза а.
<p><a href="proverbs6.html" target="_blank"><b>Кицаш (Притчи) 6:15</b></a>  Цу тайпарча сагага вӀалла дага а боацаш кхоачаргба бала; цӀаьхха хӀалакьхургва из, де дарба доацаш.
<p><a href="proverbs6.html" target="_blank"><b>Кицаш (Притчи) 6:16</b></a>  Ялх хӀама да Везча Аьланна гоама долаш, боккъала аьлча, ворхӀ да уж, Цунна дегаза дараш:
<p><a href="proverbs6.html" target="_blank"><b>Кицаш (Притчи) 6:17</b></a>  сонта бӀаргаш, оапаш бувца мотт, бехк боацаш цӀий Ӏоухийта кулгаш,
<p><a href="proverbs6.html" target="_blank"><b>Кицаш (Притчи) 6:18</b></a>  Ӏаьса уйлаш кхоаба дог, воча хӀаманга хьо вига сиха дола когаш,
<p><a href="proverbs6.html" target="_blank"><b>Кицаш (Притчи) 6:19</b></a>  оапаш бувца харцтешал деш вар, вежарашта юкъе цӀур бехкаш вар.
<p><a href="proverbs6.html" target="_blank"><b>Кицаш (Притчи) 6:20</b></a>  Са воӀ, лораделахь хьай дас хьайна тӀадиллар, тӀа ца эцаш ма диталахь хьай наьна хьехамаш.
<p><a href="proverbs6.html" target="_blank"><b>Кицаш (Притчи) 6:21</b></a>  Массаза хьай дега чу хилийта уж; хьай фоарта гонахьа хьарчийта уж.
<p><a href="proverbs6.html" target="_blank"><b>Кицаш (Притчи) 6:22</b></a>  Хьо водача хана цар вугаргва хьо, хьо тхьайсача цар лоравергва хьо, хьо гӀеттача цар хьехар лургда хьона.
<p><a href="proverbs6.html" target="_blank"><b>Кицаш (Притчи) 6:23</b></a>  Уж тӀадехкараш – бусйоагорг я, уж хьехамаш – сердал я, хӀаьта, боаггӀача бехкбаккхар – вахарга бода никъ ба,
<p><a href="proverbs6.html" target="_blank"><b>Кицаш (Притчи) 6:24</b></a>  воча кхалсагах хьо лораву цар, наьха сесага мерзача къамаьлех хьо лораву цар.
<p><a href="proverbs6.html" target="_blank"><b>Кицаш (Притчи) 6:25</b></a>  Ма езаялийталахь хьай дега цун хозал; ший бӀаргцкъазамашца цунга хье кара ма вигийталахь,
<p><a href="proverbs6.html" target="_blank"><b>Кицаш (Притчи) 6:26</b></a>  кхахьпай мах маькха чӀегилг мара мичаб, амма наьха сесага хьо караводе хьай вахарах вала а тарлу хьо.
<p><a href="proverbs6.html" target="_blank"><b>Кицаш (Притчи) 6:27</b></a>  Йоага цӀи че чу еллача барзкъа ца доагаш дусаргдий?
<p><a href="proverbs6.html" target="_blank"><b>Кицаш (Притчи) 6:28</b></a>  ЙӀайхача товнаш тӀа гӀолла лелаш хилча когаш цадоагадеш дусаргдий?
<p><a href="proverbs6.html" target="_blank"><b>Кицаш (Притчи) 6:29</b></a>  Иштта ва кхычун сесагаца вижа улар а: наьха сесагах хьокхавенна цхьаккхе а Ӏазап доацаш вусаргвац.
<p><a href="proverbs6.html" target="_blank"><b>Кицаш (Притчи) 6:30</b></a>  Моцалла кӀалвиса, шийна визар духьа хӀама лочкъаяьча къунах догкхардац вай.
<p><a href="proverbs6.html" target="_blank"><b>Кицаш (Притчи) 6:31</b></a>  Цхьабакъда, из цу хана лоаций, ворххӀаза дукхагӀа мах лургба цо, ший цӀагӀа мел долчох а воалаш.
<p><a href="proverbs6.html" target="_blank"><b>Кицаш (Притчи) 6:32</b></a>  Цхьабакъда, наьха сесагаца Ӏовужаш вар чӀоагӀа Ӏовдала ва; из дечо ше хӀалакву ше.
<p><a href="proverbs6.html" target="_blank"><b>Кицаш (Притчи) 6:33</b></a>  Еттар а эхь а кхоачаргда цунга, цун юхьӀаьржо а дӀаяргьяц; 
<p><a href="proverbs6.html" target="_blank"><b>Кицаш (Притчи) 6:34</b></a>  цу харцахьа лелача сесага мар даьрлург ма вий, тӀаккха бекхам беча дийнахьа цо къахетам а бергбац.
<p><a href="proverbs6.html" target="_blank"><b>Кицаш (Притчи) 6:35</b></a>  Цхьаккха гӀод теха а хьо кӀалхарвалийта раьза хургвац из, моллагӀа Ӏа лой а, цхьаккха совгӀат а дезаргдац цунна хьогара.
<p><a href="proverbs7.html" target="_blank"><b>Кицаш (Притчи) 7:1</b></a>  Са воӀ, леладелахь са дешаш, мах бола хӀама мо аз хьайна тӀадиллар лораделахь.
<p><a href="proverbs7.html" target="_blank"><b>Кицаш (Притчи) 7:2</b></a>  Цар яхар делахь – вахаргва хьо; лорабелахь са хьехам, хьай бӀарг мо.
<p><a href="proverbs7.html" target="_blank"><b>Кицаш (Притчи) 7:3</b></a>  ПӀелгах хьоарчаделахь из, хьай дега тӀа яьзделахь из.
<p><a href="proverbs7.html" target="_blank"><b>Кицаш (Притчи) 7:4</b></a>  Хьаькъалга ала: «Сона йиша я хьо» – хӀаьта кхетамах хьай кхоаччара гаргалсаг ва ала.
<p><a href="proverbs7.html" target="_blank"><b>Кицаш (Притчи) 7:5</b></a>  Цар лоравергва хьо наьха сесагах, кхычун сесагах, цун мерзача дешаех.
<p><a href="proverbs7.html" target="_blank"><b>Кицаш (Притчи) 7:6</b></a>  Цхьан дийнахьа сай цӀагӀара Ӏарахьежаш вагӀар со корах гӀолла.
<p><a href="proverbs7.html" target="_blank"><b>Кицаш (Притчи) 7:7</b></a>  Хьисап доацача наха юкъе вайра сона, къоначарна юкъе зийр аз кхетам боацаш вола зӀамсаг.
<p><a href="proverbs7.html" target="_blank"><b>Кицаш (Притчи) 7:8</b></a>  УрамагӀа ӀовоагӀар из цун саьн йисте гӀолла, цун цӀенгахьа бар цун никъ,
<p><a href="proverbs7.html" target="_blank"><b>Кицаш (Притчи) 7:9</b></a>  маьркӀижа ханна, садовш латташ, бийсан боадо южаш латташ.
<p><a href="proverbs7.html" target="_blank"><b>Кицаш (Притчи) 7:10</b></a>  ЦӀаьхха цунна духьала хьаараяьлар кхалсаг, кхахьпай дувхар дувхаш, дагахьа тийша болх болаш.
<p><a href="proverbs7.html" target="_blank"><b>Кицаш (Притчи) 7:11</b></a>  (ГӀаре я из, ше яхачун тӀера ялац из; цӀагӀа Ӏоховш яц из, –
<p><a href="proverbs7.html" target="_blank"><b>Кицаш (Притчи) 7:12</b></a>  урамаш тӀа, майданаш тӀа, карта са мел бийннача кӀийленна ягӀа из.)
<p><a href="proverbs7.html" target="_blank"><b>Кицаш (Притчи) 7:13</b></a>  Катеха, хьалаьцар цу кхалсаго из, барт баьккхар цунна, юхьа тӀа эхьах хӀама доацаш аьлар цунга:
<p><a href="proverbs7.html" target="_blank"><b>Кицаш (Притчи) 7:14</b></a>  «Аз тахан барт хилийтара тӀера сагӀа даьккхад, сайна тӀадиллар кхоачаш а деш. Со йолча цу сагӀах диса цхьа дакъа дулх да.
<p><a href="proverbs7.html" target="_blank"><b>Кицаш (Притчи) 7:15</b></a>  ТӀаккха хьона духьала араяьннай со; хьо лехаш лийлар со, хӀаьта хӀанз хьо кораваьв сона!
<p><a href="proverbs7.html" target="_blank"><b>Кицаш (Притчи) 7:16</b></a>  Мисарерча тайп-тайпара бос болча кисешца сай мотт кийчбаьб аз.
<p><a href="proverbs7.html" target="_blank"><b>Кицаш (Притчи) 7:17</b></a>  Мирра оалача а, алоэ оалача а, корица оалача а хоза хьадж йоагӀача даьтташца а хӀамашца а кийчъяьй аз се йижа ула моттиг.
<p><a href="proverbs7.html" target="_blank"><b>Кицаш (Притчи) 7:18</b></a>  Волле, сахиллалца мерза безам буаргба вай, аз хьо хьесташ, Ӏа со хьесташ воаш Ӏаббалца Ӏергда вай!
<p><a href="proverbs7.html" target="_blank"><b>Кицаш (Притчи) 7:19</b></a>  Мар цӀагӀа вац са – бӀаьхача новкъа вахав из.
<p><a href="proverbs7.html" target="_blank"><b>Кицаш (Притчи) 7:20</b></a>  Дото чудоалла бохча дихьад цо шийца – сиглара бутт хьалбузача дийнахьа мара цӀавоагӀаргвац из».
<p><a href="proverbs7.html" target="_blank"><b>Кицаш (Притчи) 7:21</b></a>  Дукхача тешавеча дешашца харцновкъа ваьккхар цо из зӀамсаг, из хьесташ деча къамаьлашца Ӏехавир цо из зӀамсаг.
<p><a href="proverbs7.html" target="_blank"><b>Кицаш (Притчи) 7:22</b></a>  Цу сахьате цунна тӀехьа вахар из, урс хьакха бугаш бола уст санна, пхона духьала бода сай санна,
<p><a href="proverbs7.html" target="_blank"><b>Кицаш (Притчи) 7:23</b></a>  ший дихках тӀаьск чакхдаллалца. Цхарала-боанге дода оалхазар санна ва из, хац цунна, цигача ший Ӏоажал йолга.
<p><a href="proverbs7.html" target="_blank"><b>Кицаш (Притчи) 7:24</b></a>  ХӀанз, са къонгаш, ладувгӀалаш; теркам белаш аз шоашка оалачун.
<p><a href="proverbs7.html" target="_blank"><b>Кицаш (Притчи) 7:25</b></a>  Цу кхалсага наькъагахьа ма дерзийталаш шоай дог, ма лелалаш цун наькъашка гӀолла.
<p><a href="proverbs7.html" target="_blank"><b>Кицаш (Притчи) 7:26</b></a>  Дукхабараш боабеш хӀалакбаьб цо, Ӏалаьмате дукха ба цун карах лийгараш.
<p><a href="proverbs7.html" target="_blank"><b>Кицаш (Притчи) 7:27</b></a>  Цун цӀа – Ӏоажала фусам я, Ӏаьхарте вуга никъ ба из.
<p><a href="proverbs8.html" target="_blank"><b>Кицаш (Притчи) 8:1</b></a>  Хьаькъал деций из кхайкар? Кхетам беций из оаз иййер?
<p><a href="proverbs8.html" target="_blank"><b>Кицаш (Притчи) 8:2</b></a>  Наькъа юхерча лакхаленашка, наькъаш вӀаший къастача дӀаотт хьаькъал;
<p><a href="proverbs8.html" target="_blank"><b>Кицаш (Притчи) 8:3</b></a>  шахьара пхьегӀаш тӀа, чувоагӀача наӀарашка кхайкаш латт из:
<p><a href="proverbs8.html" target="_blank"><b>Кицаш (Притчи) 8:4</b></a>  «Ва нах, шуга кхайк со, адамашка кхайкаш да са цӀогӀа.
<p><a href="proverbs8.html" target="_blank"><b>Кицаш (Притчи) 8:5</b></a>  Хьисап доацараш, согара Ӏомале шоашта сакхетаме хила; Ӏовдалаш, кхетаме хила.
<p><a href="proverbs8.html" target="_blank"><b>Кицаш (Притчи) 8:6</b></a>  ЛадувгӀа, хӀана аьлча, лоархӀам болаш да аз яхар, бакъдар дувцар духьа ел аз баге.
<p><a href="proverbs8.html" target="_blank"><b>Кицаш (Притчи) 8:7</b></a>  Са метто дӀаоалар бакъдар да, Ӏаьсадар дегаза да са дега.
<p><a href="proverbs8.html" target="_blank"><b>Кицаш (Притчи) 8:8</b></a>  Са багара арадувла деррига дешаш бакъахьара да, хӀиллал а яц царца, оапаш а бац.
<p><a href="proverbs8.html" target="_blank"><b>Кицаш (Притчи) 8:9</b></a>  Кхетам болчарна дийла да уж дерригаш а, ховш вар тӀакхоачаргволаш а да уж.
<p><a href="proverbs8.html" target="_blank"><b>Кицаш (Притчи) 8:10</b></a>  ДӀаэца са хьехам дотон метта, дӀаэца са хар цӀенача дошон метта.
<p><a href="proverbs8.html" target="_blank"><b>Кицаш (Притчи) 8:11</b></a>  ХӀана аьлча, хьаькъал жовхьарел а дикагӀа да, хьона дезачарех цхьаккха а дац цунца нийсде йиш йолаш.
<p><a href="proverbs8.html" target="_blank"><b>Кицаш (Притчи) 8:12</b></a>  Со, хьаькъал, кхетамца да, хар а хӀама къоастадар а да сога.
<p><a href="proverbs8.html" target="_blank"><b>Кицаш (Притчи) 8:13</b></a>  Везча Аьлах кхераш хилар – во гоама хилар да. Гоама да сона сонтал а, наха лакхера Ӏотахьежар а, къинош дола никъ а, харц къамаьл а.
<p><a href="proverbs8.html" target="_blank"><b>Кицаш (Притчи) 8:14</b></a>  Дика хьехар а вахара хьаькъал а сога да; кхетам а низ а сога ба.
<p><a href="proverbs8.html" target="_blank"><b>Кицаш (Притчи) 8:15</b></a>  Са гӀонца ду паччахьаша шоай доал, са гӀонца яьзду доалахоша нийсхо йола амараш,
<p><a href="proverbs8.html" target="_blank"><b>Кицаш (Притчи) 8:16</b></a>  са гӀонца нийсхо йолаш урхал ду аьлаша, хьакимаша, кхелахоша.
<p><a href="proverbs8.html" target="_blank"><b>Кицаш (Притчи) 8:17</b></a>  Се дезар вез сона; со тӀатеӀӀа лехачоа со корадергда.
<p><a href="proverbs8.html" target="_blank"><b>Кицаш (Притчи) 8:18</b></a>  Аз вӀаьхий ву саг, аз йоаккхийт цун дика цӀи, аз лу сага талхаргдоаца рузкъа а имане хилар а.
<p><a href="proverbs8.html" target="_blank"><b>Кицаш (Притчи) 8:19</b></a>  Са сом дикагӀа ба цӀенача, дикагӀдолча дошол, хержача дотос лучул дукхагӀа лу аз пайда.
<p><a href="proverbs8.html" target="_blank"><b>Кицаш (Притчи) 8:20</b></a>  Имана наькъашка гӀолла лел со, бакъ-кхела наькъашка гӀолла лел со,
<p><a href="proverbs8.html" target="_blank"><b>Кицаш (Притчи) 8:21</b></a>  се дезачарна кхоачалургдоаца рузкъа луш, цар рузкъан-тӀоаргацаш хьалдузаш.
<p><a href="proverbs8.html" target="_blank"><b>Кицаш (Притчи) 8:22</b></a>  Везча Аьлано кхеллад со Ший гӀулакхаш дӀадоладеш, эггара хьалхарча Ший гӀулакхел хьалхагӀа;
<p><a href="proverbs8.html" target="_blank"><b>Кицаш (Притчи) 8:23</b></a>  азалехьа кхеллад со, дуне кхоллалехьа кхеллад со.
<p><a href="proverbs8.html" target="_blank"><b>Кицаш (Притчи) 8:24</b></a>  Со кхеллад фордаш кхоллалехьа, шортта хий тела хьасташ кхоллалехьа;
<p><a href="proverbs8.html" target="_blank"><b>Кицаш (Притчи) 8:25</b></a>  лоамаш хьалъоттадалехьа, гувнаш кхоллалехьа кхеллад со,
<p><a href="proverbs8.html" target="_blank"><b>Кицаш (Притчи) 8:26</b></a>  е лаьтта а, е кхаш а, е укх дунен дома буртиг а Цо кхоллалехьа.
<p><a href="proverbs8.html" target="_blank"><b>Кицаш (Притчи) 8:27</b></a>  Цунна уллув дар со, Цо сигаленаш кхоллача хана, фордашкарча хин шаьрал тӀа ане Цо оттаеча хана,
<p><a href="proverbs8.html" target="_blank"><b>Кицаш (Притчи) 8:28</b></a>  лакхе морхаш дӀачӀоагӀъеча хана, лаьтта кӀала хьасташ дохкача хана,
<p><a href="proverbs8.html" target="_blank"><b>Кицаш (Притчи) 8:29</b></a>  Цо форда доазув оттадеча хана, хиш Цо аьннача тӀара даргдоацаш, лаьттан кӀийленаш белгалъеча хана.
<p><a href="proverbs8.html" target="_blank"><b>Кицаш (Притчи) 8:30</b></a>  Цу хана Цунна уллув дар со, говза пхьар санна; хӀара ди гӀозалах диза дар са, массаза а дог ловзар са Цунна хьалхашка,
<p><a href="proverbs8.html" target="_blank"><b>Кицаш (Притчи) 8:31</b></a>  наха баха аьнна Цо кхеллача укх дунено дог-гӀоздоахар са, дог гӀоздувлар са адамаш бахьан долаш.
<p><a href="proverbs8.html" target="_blank"><b>Кицаш (Притчи) 8:32</b></a>  ТӀаккха, са къонгаш, ладувгӀа сога: даькъалхургба са наькъаш лорадераш.
<p><a href="proverbs8.html" target="_blank"><b>Кицаш (Притчи) 8:33</b></a>  ЛадувгӀалаш са хьехамга, хьаькъале хилалаш; ма биталаш из хьехам.
<p><a href="proverbs8.html" target="_blank"><b>Кицаш (Притчи) 8:34</b></a>  Даькъалхургва сога ладийгӀар, хӀара дийнахьа са коа-наӀарашка латтар, са наӀарга хьежаш латтар.
<p><a href="proverbs8.html" target="_blank"><b>Кицаш (Притчи) 8:35</b></a>  Со корадаьчунна вахар кора ма дергдий, Веза Аьла къахетаме ма хургвий цунца.
<p><a href="proverbs8.html" target="_blank"><b>Кицаш (Притчи) 8:36</b></a>  Цхьабакъда, со карардалийтачо шийна зе дергда; со гоама долаш мел вар Ӏоажал езаш ва».
<p><a href="proverbs9.html" target="_blank"><b>Кицаш (Притчи) 9:1</b></a>  Хьаькъало цӀа дир шийна, цу гӀулакха ворхӀ бӀоагӀа а хьаькха.
<p><a href="proverbs9.html" target="_blank"><b>Кицаш (Притчи) 9:2</b></a>  Ший хьайбаех долча хьайбашта урс а хьаькха, мерза хӀамаши чхьагӀари вӀашагӀ а эдаь, шу оттадир цо.
<p><a href="proverbs9.html" target="_blank"><b>Кицаш (Притчи) 9:3</b></a>  Ший Ӏуй бола мехкарий бахийтар цо, шахьара айъеннача моттигашкара кхайка, аьнна,
<p><a href="proverbs9.html" target="_blank"><b>Кицаш (Притчи) 9:4</b></a>  хьисап доацарашка ала, аьнна: «Кхетам боацар укхазахьа хьачуверзалва!
<p><a href="proverbs9.html" target="_blank"><b>Кицаш (Притчи) 9:5</b></a>  Хьадувла, баа са кхача, мала са чхьагӀар, аз кийчдаь.
<p><a href="proverbs9.html" target="_blank"><b>Кицаш (Притчи) 9:6</b></a>  Дита цахар – дахаргда шо; кхетама новкъа довла.
<p><a href="proverbs9.html" target="_blank"><b>Кицаш (Притчи) 9:7</b></a>  ТӀехбеттамаш дер кхетаве воаллар сийдоацача варгва; Ӏаьсача сагах бехк баьккхар нахалваргва.
<p><a href="proverbs9.html" target="_blank"><b>Кицаш (Притчи) 9:8</b></a>  Кхардаш волчох бехк ма баккха, хье цунна гоам ма валийта; хьаькъал долчох бехк баккха – цунна хьо везалургва.
<p><a href="proverbs9.html" target="_blank"><b>Кицаш (Притчи) 9:9</b></a>  Хьаькъал дар Ӏомаве – цун хьаькъал алсамдаргда; бакъахьа волчоа хьехар де – цун говзал алсамъяргья.
<p><a href="proverbs9.html" target="_blank"><b>Кицаш (Притчи) 9:10</b></a>  Везча Аьлах кхераш хилар – хьаькъала юхьиг я, Веза Аьла вовзаш хилар – кхетам ба.
<p><a href="proverbs9.html" target="_blank"><b>Кицаш (Притчи) 9:11</b></a>  Сога гӀолла дукхагӀа хургда хьа денош, хьа вахара шераш дӀаьхлургда.
<p><a href="proverbs9.html" target="_blank"><b>Кицаш (Притчи) 9:12</b></a>  Хьо хьаькъал долаш вале – хьай хьаькъалах воаккхийвергва хьо; хьо тӀехбеттамаш беш вале – хьайна цхьаннена бала бергба Ӏа».
<p><a href="proverbs9.html" target="_blank"><b>Кицаш (Притчи) 9:13</b></a>  Ӏовдал – гӀарага яьнна кхалсаг санна я; цхьаккха хӀаман хьисап дац цун.
<p><a href="proverbs9.html" target="_blank"><b>Кицаш (Притчи) 9:14</b></a>  Ший цӀен наӀар тӀа ягӀа из, шахьара айъеннача моттигашкара кхайк из,
<p><a href="proverbs9.html" target="_blank"><b>Кицаш (Притчи) 9:15</b></a>  юхе гӀолла тӀехбувлараш тӀахьехаш, нийсса шоай новкъа болхараш тӀахьехаш:
<p><a href="proverbs9.html" target="_blank"><b>Кицаш (Притчи) 9:16</b></a>  «Хьисап доацаш мел вар со йолча вола!» йоах цо кхетам боацарашка;
<p><a href="proverbs9.html" target="_blank"><b>Кицаш (Притчи) 9:17</b></a>  «Мерза да лочкъадаь хий; чам болаш я къайлагӀа юа маькх!»
<p><a href="proverbs9.html" target="_blank"><b>Кицаш (Притчи) 9:18</b></a>  ХӀаьта царна хац шоаш байнарий синош долча бехалга, цун хьаьший Ӏаьхартен къоаргаленашка болга.
<p><a href="proverbs10.html" target="_blank"><b>Кицаш (Притчи) 10:1</b></a>  Ераш да Сулейма-паччахьий кицаш: хьаькъал дола воӀ – ший даь гӀозал, хӀаьта Ӏовдала воӀ – ший наьна бала.
<p><a href="proverbs10.html" target="_blank"><b>Кицаш (Притчи) 10:2</b></a>  Хьарама наькъашка гулдаьча рузкъах беркат хилац, хьаьналча вахаро Ӏоажалах воаккх.
<p><a href="proverbs10.html" target="_blank"><b>Кицаш (Притчи) 10:3</b></a>  Хьаьналча нахага моцал Ӏовшийтаргьяц Везча Аьлано, хӀаьта Ӏаьсача наха шоай хьашташ кхоачашде таро а лургьяц.
<p><a href="proverbs10.html" target="_blank"><b>Кицаш (Притчи) 10:4</b></a>  Мекъача кулгаша къеле вуг, хьинар долчар рузкъа хьаду.
<p><a href="proverbs10.html" target="_blank"><b>Кицаш (Притчи) 10:5</b></a>  Аьхкий сом гулбер – кхетам бола воӀ ва, хьувкъам чуэцача хана вижа улар – дезала эхь да.
<p><a href="proverbs10.html" target="_blank"><b>Кицаш (Притчи) 10:6</b></a>  Хьаьналча нахаца даькъалхилар да, хӀаьта Ӏаьсача наха шоай дега чу къизал лечкъаю.
<p><a href="proverbs10.html" target="_blank"><b>Кицаш (Притчи) 10:7</b></a>  Хьаьнала нах диканца дагалаттаргба, хӀаьта Ӏаьсача наьха цӀи йохкалургья.
<p><a href="proverbs10.html" target="_blank"><b>Кицаш (Притчи) 10:8</b></a>  Хьаькъала дог долчо шийга яхачунга ладувгӀ, амма дукха къамаьл ду Ӏовдал хӀалакьхургва.
<p><a href="proverbs10.html" target="_blank"><b>Кицаш (Притчи) 10:9</b></a>  Нийссача новкъа лелараш кхера безаш бац, цхьабакъда, шоай никъ галбоахараш гучабовргба.
<p><a href="proverbs10.html" target="_blank"><b>Кицаш (Притчи) 10:10</b></a>  БӀарг а теӀабеш, кӀалгӀолла воаллачо бала бу, хӀаьта дукха къамаьл ду Ӏовдал хӀалакьхургва.
<p><a href="proverbs10.html" target="_blank"><b>Кицаш (Притчи) 10:11</b></a>  Хьаьналча сага къамаьл – вахара хьаст, амма Ӏаьсача наха шоай дега чу къизал лечкъаю.
<p><a href="proverbs10.html" target="_blank"><b>Кицаш (Притчи) 10:12</b></a>  Гоамало довнаш ийду, хӀаьта безамо деррига къинош дӀахьулду.
<p><a href="proverbs10.html" target="_blank"><b>Кицаш (Притчи) 10:13</b></a>  Кхетам болчун бага хьаькъал доалл, Ӏовдалчун букъа саьрг ба.
<p><a href="proverbs10.html" target="_blank"><b>Кицаш (Притчи) 10:14</b></a>  Хьаькъал долчар ховшдар Ӏоаду, цхьабакъда, Ӏовдал волчун багено хӀалакьхилар гаргадоаладу.
<p><a href="proverbs10.html" target="_blank"><b>Кицаш (Притчи) 10:15</b></a>  ВӀаьхийчун боахам – цунна йола чӀоагӀъяь шахьар, къечар къел – цар хӀалакьхилар.
<p><a href="proverbs10.html" target="_blank"><b>Кицаш (Притчи) 10:16</b></a>  Хьаьналчарна дола совгӀат – вахар да, Ӏаьсача наьха наькъаша уж къиношка буг.
<p><a href="proverbs10.html" target="_blank"><b>Кицаш (Притчи) 10:17</b></a>  Хьехамга ладувгӀар – вахара новкъа воалл, баьккхача бехкага ла ца дувгӀар наькъах тул.
<p><a href="proverbs10.html" target="_blank"><b>Кицаш (Притчи) 10:18</b></a>  Гоамал дег чу хьулаяь лелаечун баге харцлувш хул, хӀаьта аьлдиташ дӀа-хьа кхухьар Ӏовдала ва.
<p><a href="proverbs10.html" target="_blank"><b>Кицаш (Притчи) 10:19</b></a>  Дукха лувш хьо вале къа ца дича Ӏергвац хьо, цхьабакъда, ший метта доал дер – кхеташ ва.
<p><a href="proverbs10.html" target="_blank"><b>Кицаш (Притчи) 10:20</b></a>  Хьаьналча сага къамаьл – дикагӀдола дотув, цхьабакъда, Ӏаьсача наьха кхетама шай мах бац.
<p><a href="proverbs10.html" target="_blank"><b>Кицаш (Притчи) 10:21</b></a>  Хьаьналча наьха къамаьлаша дуккхабараш кхоаб, амма Ӏовдалбараш кхетам ца хиларах бов.
<p><a href="proverbs10.html" target="_blank"><b>Кицаш (Притчи) 10:22</b></a>  Везча Аьлано къоабалваьр хьал долаш хургва, цу хьалаца бала а лац Цо.
<p><a href="proverbs10.html" target="_blank"><b>Кицаш (Притчи) 10:23</b></a>  Харцахьа лелар – Ӏовдалча сага ловзар, амма хьаькъал – кхетам болчун гӀозал.
<p><a href="proverbs10.html" target="_blank"><b>Кицаш (Притчи) 10:24</b></a>  Шоаш кхерар кхоачаргда Ӏаьсача нахага, амма хьаьналча наьха хьашташ кхоачашхургда.
<p><a href="proverbs10.html" target="_blank"><b>Кицаш (Притчи) 10:25</b></a>  ДуӀан кӀалвисача воацаш дӀаваргва Ӏаьса саг, амма хьаьналбараш дуне мел латта чӀоагӀа латтаргба.
<p><a href="proverbs10.html" target="_blank"><b>Кицаш (Притчи) 10:26</b></a>  ЧхьагӀаркъанз царгашта санна, кӀур бӀаргашта санна ва мекъа саг из гӀулакха вахийтачоа.
<p><a href="proverbs10.html" target="_blank"><b>Кицаш (Притчи) 10:27</b></a>  Везча Аьлах кхераш хиларо вахар дӀаьхдергда, амма Ӏаьсача сага вахар лоацлургда.
<p><a href="proverbs10.html" target="_blank"><b>Кицаш (Притчи) 10:28</b></a>  Хьаьналча наьха догдоахилго гӀозалга вуг, амма Ӏаьсача наьха хьашт кхоачашхургдац.
<p><a href="proverbs10.html" target="_blank"><b>Кицаш (Притчи) 10:29</b></a>  Веза Аьла харцбоацача наьха гӀала я, зуламеча наха Ӏоажал я.
<p><a href="proverbs10.html" target="_blank"><b>Кицаш (Притчи) 10:30</b></a>  Хьаьналча наьха овла хадаргбац цӀаккха а, цхьабакъда, Ӏаьса нах дуне тӀа бусаргбац.
<p><a href="proverbs10.html" target="_blank"><b>Кицаш (Притчи) 10:31</b></a>  Хьаьналча наьха багара хьаькъал доагӀа, хӀаьта харц мотт хадаргба.
<p><a href="proverbs10.html" target="_blank"><b>Кицаш (Притчи) 10:32</b></a>  Хьаьналча наьха метта доагӀ-доагӀар хов, амма Ӏаьсача наьха багара харцдар доагӀа.
<p><a href="proverbs11.html" target="_blank"><b>Кицаш (Притчи) 11:1</b></a>  Нийса доаца тараз дегаза да Везча Аьланна, хӀаьта нийса оза тараз Цунна тоам беш да.
<p><a href="proverbs11.html" target="_blank"><b>Кицаш (Притчи) 11:2</b></a>  Сонтала тӀехьа юхь-Ӏаьржо йоагӀа, хӀаьта аьсала хилара тӀехьа – хьаькъал.
<p><a href="proverbs11.html" target="_blank"><b>Кицаш (Притчи) 11:3</b></a>  Дог-цӀена дараш шоай дикало буг, хӀаьта тийшаболх боаллараш шоай дега хӀиллало хӀалакбу.
<p><a href="proverbs11.html" target="_blank"><b>Кицаш (Притчи) 11:4</b></a>  Рузкъо бе пайда бац къемата дийнахьа, амма хьаьнала хиларо Ӏоажалах воаккх.
<p><a href="proverbs11.html" target="_blank"><b>Кицаш (Притчи) 11:5</b></a>  Дог цӀена нах хьаьнала хиларо цар наькъаш нийсду, хӀаьта Ӏаьса нах шоаш Ӏаьса хиларо хӀалакбу.
<p><a href="proverbs11.html" target="_blank"><b>Кицаш (Притчи) 11:6</b></a>  Иман дола нах шоаш хьаьнала хиларо кӀалхарбоах, амма тийшаболх боаллараш зуламеча лоӀамий кара болх.
<p><a href="proverbs11.html" target="_blank"><b>Кицаш (Притчи) 11:7</b></a>  Къинош дола саг кхелхача цо догдаьхар а дов; Ӏаьсача наха сатувсар чакхдаргдац.
<p><a href="proverbs11.html" target="_blank"><b>Кицаш (Притчи) 11:8</b></a>  Хьаьнала саг кӀалхарвоалл баланах, цунна хьалхара Ӏаьса саг вода цу балане.
<p><a href="proverbs11.html" target="_blank"><b>Кицаш (Притчи) 11:9</b></a>  Шоай дагахьа Даьла воацачар шоай багенца гаргара нах хӀалакбу, цхьабакъда, хьаьнала нах шоаш ховш хиларца кӀалхарбовл.
<p><a href="proverbs11.html" target="_blank"><b>Кицаш (Притчи) 11:10</b></a>  Хьаьналча наьха аьттув хилча шахьар гӀадъяхий хул; Ӏаьса нах хӀалакьхулача хана гӀоза цӀогӀарч хул.
<p><a href="proverbs11.html" target="_blank"><b>Кицаш (Притчи) 11:11</b></a>  Хьаьналча наьха даькъало шахьара сий айду, цхьабакъда, Ӏаьсача наьха хабараша из йохаю.
<p><a href="proverbs11.html" target="_blank"><b>Кицаш (Притчи) 11:12</b></a>  Ший гаргарча сага юхьъӀаьржъеш вола саг кхетам боацаш ва, амма хьаькъал долчо ший метта доал ду.
<p><a href="proverbs11.html" target="_blank"><b>Кицаш (Притчи) 11:13</b></a>  Йоахараш дувцачо шийх бола тешам бохабу, хӀаьта тешамеча саго лораю къайле.
<p><a href="proverbs11.html" target="_blank"><b>Кицаш (Притчи) 11:14</b></a>  Хьаькъале урхал доацача халкъ хӀалакьхул, амма хьехам бе дуккха бола халкъ котдоал.
<p><a href="proverbs11.html" target="_blank"><b>Кицаш (Притчи) 11:15</b></a>  Хийрача сага кӀалаэттача моллагӀчо а шийна бала бу, наха кӀала ца отта гӀертар кхера везаш вац.
<p><a href="proverbs11.html" target="_blank"><b>Кицаш (Притчи) 11:16</b></a>  Дикача кхалсаго шийх дика цӀи йоаккхийт, хӀаьта къизача маӀача наха рузкъа мара гулдац.
<p><a href="proverbs11.html" target="_blank"><b>Кицаш (Притчи) 11:17</b></a>  Къахетамеча саго ше шийна пайда бу, хӀаьта къизача саго ше шийна во ду.
<p><a href="proverbs11.html" target="_blank"><b>Кицаш (Притчи) 11:18</b></a>  Ӏаьсача сага къахьегамах цунна левеш дола совгӀат хургда, хӀаьта хьаьнала вахар наха юкъе доаржадеча саго хьега къа совгӀат доацаш дусаргдац.
<p><a href="proverbs11.html" target="_blank"><b>Кицаш (Притчи) 11:19</b></a>  Хьаьналдар леладер вахаргва, хӀаьта зулам лехар лергва.
<p><a href="proverbs11.html" target="_blank"><b>Кицаш (Притчи) 11:20</b></a>  Везача Аьланна дегаза ва дега чу хӀилал йола саг, цхьабакъда, Цунна тоам беш ба цӀенача новкъа лелараш.
<p><a href="proverbs11.html" target="_blank"><b>Кицаш (Притчи) 11:21</b></a>  Ховш хилалахь: Ӏаьса саг Ӏазап доацаш вусаргвац, хӀаьта хьаьнала бахарий тӀехье кӀалхаръяргья.
<p><a href="proverbs11.html" target="_blank"><b>Кицаш (Притчи) 11:22</b></a>  Хьакхий мерех боалла дошо гӀоз санна я хоза а йолаш Ӏовдала йола кхалсаг.
<p><a href="proverbs11.html" target="_blank"><b>Кицаш (Притчи) 11:23</b></a>  Хьаьналча наьха догдоахилгаша беркатага буг уж, хӀаьта Ӏаьсача наьха догдоахилгаша уж эгӀазлонга буг.
<p><a href="proverbs11.html" target="_blank"><b>Кицаш (Притчи) 11:24</b></a>  Цхьаволчо камаьрша дӀалу, цхьабакъда, вӀаьхийгӀа хул, вож тӀехваьнна цӀаьрмата ва, амма, къеле вода из.
<p><a href="proverbs11.html" target="_blank"><b>Кицаш (Притчи) 11:25</b></a>  Камаьрша са дӀаьхий хургда; хьога волчоа хий деннар ше хьога вусаргвац.
<p><a href="proverbs11.html" target="_blank"><b>Кицаш (Притчи) 11:26</b></a>  Ялат юхаувзадечоа наха наӀалт оал, хӀаьта из дохкаш вар даькъалвувц.
<p><a href="proverbs11.html" target="_blank"><b>Кицаш (Притчи) 11:27</b></a>  Диканга кхача гӀертар наха везаш хургва, хӀаьта во ше лийхар волча доагӀаргда.
<p><a href="proverbs11.html" target="_blank"><b>Кицаш (Притчи) 11:28</b></a>  Рузкъах тийша ваьгӀар вожаргва, хӀаьта хьаьнала ваьхар зиза теха баьццара га санна хургва.
<p><a href="proverbs11.html" target="_blank"><b>Кицаш (Притчи) 11:29</b></a>  Дезала балийна ваьнначоа да велча мух мара кхоачаргбац, хӀаьта Ӏовдалвар хьаькъалдолчоа гӀулакх деш хургва.
<p><a href="proverbs11.html" target="_blank"><b>Кицаш (Притчи) 11:30</b></a>  Хьаьнала бахачар сом вахара га я, хьаькъал долчо шийгахьа доах наьха дегаш.
<p><a href="proverbs11.html" target="_blank"><b>Кицаш (Притчи) 11:31</b></a>  Хьаьнала бахачарна укх лаьтта доаггӀар лой, Ӏаьса болчарнеи къинош дечарнеи хӀаьта а лу доаггӀар.
<p><a href="proverbs12.html" target="_blank"><b>Кицаш (Притчи) 12:1</b></a>  Хьехам безачоа хӀама хар а деза, амма, шийх боаккха бехк гоамабар хӀама цахов саг ва.
<p><a href="proverbs12.html" target="_blank"><b>Кицаш (Притчи) 12:2</b></a>  Дикавар Везча Аьлано даькъалвергва, хӀаьта хӀиллал йолчунна Цо кхел ергья.
<p><a href="proverbs12.html" target="_blank"><b>Кицаш (Притчи) 12:3</b></a>  Зуламца чӀоагӀвала могаргдац сага, амма, хьаьналча наьха овла меттахбаргбац.
<p><a href="proverbs12.html" target="_blank"><b>Кицаш (Притчи) 12:4</b></a>  Дика сесаг – маьра сий, маьра сийдоаду сесаг – тӀехках лета у.
<p><a href="proverbs12.html" target="_blank"><b>Кицаш (Притчи) 12:5</b></a>  Хьаьналча наьха уйлаш нийсхо йолаш я, амма, Ӏаьсача наха дагакхоабараш хӀилал йолаш да.
<p><a href="proverbs12.html" target="_blank"><b>Кицаш (Притчи) 12:6</b></a>  Ӏаьсача наьха дешаш – Ӏоажал яхьа кӀийле, цхьабакъда, хьаьналча наьха къамаьло кӀалхарбоах уж.
<p><a href="proverbs12.html" target="_blank"><b>Кицаш (Притчи) 12:7</b></a>  Ӏаьса саг вожаргва – вайна дӀаваргва из, хьаьналча наьха цӀа латтаргда.
<p><a href="proverbs12.html" target="_blank"><b>Кицаш (Притчи) 12:8</b></a>  Хьаькъалга хьежжа хеставу саг, амма, телхача сагах дог кхоардаду.
<p><a href="proverbs12.html" target="_blank"><b>Кицаш (Притчи) 12:9</b></a>  Наха эсала лоархӀе а, шийна къахьега таро хилар тол, маькха чӀегилг а йоацаш хьал долаш хетийта гӀертачул.
<p><a href="proverbs12.html" target="_blank"><b>Кицаш (Притчи) 12:10</b></a>  Хьаьнала саг ший бежанца а къахетаме ва, амма Ӏаьсача сага къахетам а къиза ба.
<p><a href="proverbs12.html" target="_blank"><b>Кицаш (Притчи) 12:11</b></a>  Ший лаьттан тӀа къахьегачо сискал виззалца юаргья, амма даьссача догдоахилгашта тӀехьалелар – Ӏовдала ва.
<p><a href="proverbs12.html" target="_blank"><b>Кицаш (Притчи) 12:12</b></a>  Ӏаьса саг кхыча зуламхой рузкъийга сатувсаш хул, цхьабакъда, хьаьналча наьха овла тӀабаргба.
<p><a href="proverbs12.html" target="_blank"><b>Кицаш (Притчи) 12:13</b></a>  Ӏаьса саг цун ший къаьрача дешаша лоац, цхьабакъда, хьаьнала саг балашта гаьнаваргва.
<p><a href="proverbs12.html" target="_blank"><b>Кицаш (Притчи) 12:14</b></a>  Ше даьча къамаьлий сомо диканца вузавергва саг, ший кулгашца къахьегачунна а беркат хургда.
<p><a href="proverbs12.html" target="_blank"><b>Кицаш (Притчи) 12:15</b></a>  Ӏовдалча сага ший никъ нийсса хет, цхьабакъда, хьаькъал долчо шийна деча хьехарга ладувгӀаргда.
<p><a href="proverbs12.html" target="_blank"><b>Кицаш (Притчи) 12:16</b></a>  Ӏовдалча саго ше эгӀазвахар цу сахьате гучадоаккх, цхьабакъда, хьаькъал долчо шийна яь вас гучаяккхац.
<p><a href="proverbs12.html" target="_blank"><b>Кицаш (Притчи) 12:17</b></a>  Тешамеча тешо бакъдар аргда, амма харцлувш волчо оапаш бувцаргба.
<p><a href="proverbs12.html" target="_blank"><b>Кицаш (Притчи) 12:18</b></a>  Уйла ца еш къамаьл дечун дешаша довто санна чов ю, амма хьаькъал долчун къамаьло дарба ду.
<p><a href="proverbs12.html" target="_blank"><b>Кицаш (Притчи) 12:19</b></a>  Бакъдар дувцар массаза хургва, амма харцлув мотт бӀаргацкъазам тоххал юкъ мара бахац.
<p><a href="proverbs12.html" target="_blank"><b>Кицаш (Притчи) 12:20</b></a>  Зуламхой дегашка оапаш ба, амма гӀозал – машар бечарга я.
<p><a href="proverbs12.html" target="_blank"><b>Кицаш (Притчи) 12:21</b></a>  Хьаьналча сагага бала боагӀаргбац, амма Ӏаьсача наьха вахар вонах дизза да.
<p><a href="proverbs12.html" target="_blank"><b>Кицаш (Притчи) 12:22</b></a>  Везча Аьланна дегаза ба харцлув мотт, цхьабакъда, тешам бараш Цунна чӀоагӀа дукха без.
<p><a href="proverbs12.html" target="_blank"><b>Кицаш (Притчи) 12:23</b></a>  Хьаькъал дола саг шийна ховр дӀагойта сихлац, амма Ӏовдалча сага дего ший Ӏовдал дӀакхайкаю.
<p><a href="proverbs12.html" target="_blank"><b>Кицаш (Притчи) 12:24</b></a>  Къахьега ховш вар доал деш хургва, амма мекъа вар ший кара хӀама а доацаш къахьегаш хургва.
<p><a href="proverbs12.html" target="_blank"><b>Кицаш (Притчи) 12:25</b></a>  Дег чу сагото хилча, цо саг тоӀаву, амма, дикача дешо цунна сакъердам бу.
<p><a href="proverbs12.html" target="_blank"><b>Кицаш (Притчи) 12:26</b></a>  Хьаьналча саго ший гаргара саг нийсача новкъа воаккх, амма Ӏаьсача наьха наькъаша харцахьа вуг.
<p><a href="proverbs12.html" target="_blank"><b>Кицаш (Притчи) 12:27</b></a>  Мекъача сага вӀаштӀехьдаргдац цӀера тӀа фос ятта, амма къахьегачо мах бола рузкъа гулдергда.
<p><a href="proverbs12.html" target="_blank"><b>Кицаш (Притчи) 12:28</b></a>  Хьаьналча наькъашка вахар да, цу наькъашка хьо леле Ӏоажал кхетаргьяц хьох.
<p><a href="proverbs13.html" target="_blank"><b>Кицаш (Притчи) 13:1</b></a>  Хьаькъал долча воӀо ший даь хьехар дӀаэц, амма кхардаш волчо шийх баьккха бехк а дӀатӀаэцац.
<p><a href="proverbs13.html" target="_blank"><b>Кицаш (Притчи) 13:2</b></a>  Ше даьча къамаьлий сомо диканца вузавергва саг, амма тийша болх боаллараш къизала тӀера хул.
<p><a href="proverbs13.html" target="_blank"><b>Кицаш (Притчи) 13:3</b></a>  Ший багенна доал дечо ший вахар лораду, амма уйла ца еш къамаьл дечо ше шийна Ӏоажал лохаргья.
<p><a href="proverbs13.html" target="_blank"><b>Кицаш (Притчи) 13:4</b></a>  Мекъачун хьашташ кхоачаш ца хулаш дус, амма къахьега ховчун хьашташ дизза кхоачаш хул.
<p><a href="proverbs13.html" target="_blank"><b>Кицаш (Притчи) 13:5</b></a>  Хьаьналча наха гоама ба оапаш, амма Ӏаьсача саго шийна юхь-Ӏаьржо а эхь а тӀадайт.
<p><a href="proverbs13.html" target="_blank"><b>Кицаш (Притчи) 13:6</b></a>  Хьаьнала хиларо никъ цӀена бола нах лорабу, амма Ӏаьса хиларо къинош дола саг хӀалакву.
<p><a href="proverbs13.html" target="_blank"><b>Кицаш (Притчи) 13:7</b></a>  Цхьавар вӀаьхий ва со, яхаш, хул, вӀалла хӀама а доацаш, вож къе ва со, яхаш, хул, ше Ӏалаьмате вӀаьхий воллаше.
<p><a href="proverbs13.html" target="_blank"><b>Кицаш (Притчи) 13:8</b></a>  Хьал долча сага йиш я шийна вахар эца, цхьабакъда, къечунна дов тӀатетташ цхьаккхе а вац.
<p><a href="proverbs13.html" target="_blank"><b>Кицаш (Притчи) 13:9</b></a>  Хьаьнала вахар сийрда йоагача сердалонна тара да, амма Ӏаьсача наьха вахар – бовш латта чиркхат.
<p><a href="proverbs13.html" target="_blank"><b>Кицаш (Притчи) 13:10</b></a>  Сонтало довнаш доах, амма хьаькъал долчар шоашта деча хьехарашка ладувгӀ.
<p><a href="proverbs13.html" target="_blank"><b>Кицаш (Притчи) 13:11</b></a>  ЦӀаьхха хьатӀадена рузкъа деший дӀадоал, амма кӀезиг-кӀезига гулдечо дуккха гулдергда.
<p><a href="proverbs13.html" target="_blank"><b>Кицаш (Притчи) 13:12</b></a>  Кхоачаш ца хулча догдоахилго дега Ӏоткъам бу, амма кхоачаш хинна догдахар – вахара га.
<p><a href="proverbs13.html" target="_blank"><b>Кицаш (Притчи) 13:13</b></a>  Хьехамах ца вашачо ше шийна зулам ду, амма амара лоархӀам бечоа совгӀат хургда.
<p><a href="proverbs13.html" target="_blank"><b>Кицаш (Притчи) 13:14</b></a>  Хьаькъал долчар хьехам – вахара хьаст, Ӏоажала мазашта гаьнавоаккхаш бола.
<p><a href="proverbs13.html" target="_blank"><b>Кицаш (Притчи) 13:15</b></a>  Хьаькъал долча сага наьха безам корабоагӀа, амма тийшаболх боаллача наьха никъ лоаца ба.
<p><a href="proverbs13.html" target="_blank"><b>Кицаш (Притчи) 13:16</b></a>  МоллагӀча хьаькъал долчо ше дер фуд а ховш ду, амма Ӏовдалчо ший эгӀор гойт.
<p><a href="proverbs13.html" target="_blank"><b>Кицаш (Притчи) 13:17</b></a>  Тешаме воаца хоамахо балийга кхоач, тешаме волча хоамахочо дарба дахь.
<p><a href="proverbs13.html" target="_blank"><b>Кицаш (Притчи) 13:18</b></a>  Хьехамах ца вашачоа къели эхьи эшаргдац, амма шийх баьккха бехк кхетабер наха лоархӀаргва.
<p><a href="proverbs13.html" target="_blank"><b>Кицаш (Притчи) 13:19</b></a>  Кхоачашхинна хьашт сина мерза да, цхьабакъда, Ӏовдалчарна дегаза хет зулам тӀара бовла. 
<p><a href="proverbs13.html" target="_blank"><b>Кицаш (Притчи) 13:20</b></a>  Хьаькъал долчарца лелар хьаькъал долаш хургва, Ӏовдалчарца лелачо шийна бала бергба.
<p><a href="proverbs13.html" target="_blank"><b>Кицаш (Притчи) 13:21</b></a>  Къинош дечунна тӀехьа лел бала, амма беркат да хьаьналча наха дола совгӀат.
<p><a href="proverbs13.html" target="_blank"><b>Кицаш (Притчи) 13:22</b></a>  Дикача саго тӀехьале ют ший берий берашта а, амма Ӏаьсача наьха рузкъа хьаьналчарга кхоачаргда.
<p><a href="proverbs13.html" target="_blank"><b>Кицаш (Притчи) 13:23</b></a>  Дукха ялат дала тарлу къечун кхай тӀара а, цхьабакъда, харцоно дӀабоаккх цунгара хьувкъам.
<p><a href="proverbs13.html" target="_blank"><b>Кицаш (Притчи) 13:24</b></a> Саьрг кхобечунна ший воӀ везац, везачо-м доаггӀа таӀазар ду цунна.
<p><a href="proverbs13.html" target="_blank"><b>Кицаш (Притчи) 13:25</b></a>  Хьаьналча саго виззалца юаргья сискал, амма Ӏаьса саг меца леларгва.
<p><a href="proverbs14.html" target="_blank"><b>Кицаш (Притчи) 14:1</b></a>  Хьаькъал долча кхалсаго ший цӀа леладергда, Ӏовдалчо ший кулгашца дохадергда из.
<p><a href="proverbs14.html" target="_blank"><b>Кицаш (Притчи) 14:2</b></a>  Нийсача новкъа лелар Везча Аьлах кхераш ва, амма харцнаькъашка лелараш Цох башаш бац.
<p><a href="proverbs14.html" target="_blank"><b>Кицаш (Притчи) 14:3</b></a>  Ӏовдалча сага къамаьлаш – цун сонтало цунна еттийта шод я, амма хьаькъал долча сага багено из лораву.
<p><a href="proverbs14.html" target="_blank"><b>Кицаш (Притчи) 14:4</b></a>  Шерч доацача хьай цӀена хул, цхьабакъда, шерч низ болаш долча хьувкъам дика хул.
<p><a href="proverbs14.html" target="_blank"><b>Кицаш (Притчи) 14:5</b></a>  Бакълувш вола теш харцлургвац, харцлувш вола теш оапашца садоахаш ва.
<p><a href="proverbs14.html" target="_blank"><b>Кицаш (Притчи) 14:6</b></a>  Кхардаш волча саго лех хьаькъал, цхьабакъда, цунна из корадагӀац, кхетам болча саго атта хьатӀаэц хар.
<p><a href="proverbs14.html" target="_blank"><b>Кицаш (Притчи) 14:7</b></a>  Ӏовдалча сага гаьнагӀа хила; цун дешашка хар короргдац хьона.
<p><a href="proverbs14.html" target="_blank"><b>Кицаш (Притчи) 14:8</b></a>  Кхетам болча наьха хьаькъал – ший никъ бовзар, амма Ӏовдалча наьха Ӏовдалал – ше Ӏехавар.
<p><a href="proverbs14.html" target="_blank"><b>Кицаш (Притчи) 14:9</b></a>  Ӏовдала нах бел шоай къиношта гештдар дехаш сагӀа даккхарах, амма хьаьналча наха Веза Аьла раьза ва.
<p><a href="proverbs14.html" target="_blank"><b>Кицаш (Притчи) 14:10</b></a>  Дега хов ший бала, хӀаьта цун гӀозал хийрача сагага кхоачаргьяц.
<p><a href="proverbs14.html" target="_blank"><b>Кицаш (Притчи) 14:11</b></a>  Ӏаьсача наьха цӀа харцаргда, хьаьналча наьха чаьтар тоалургда.
<p><a href="proverbs14.html" target="_blank"><b>Кицаш (Притчи) 14:12</b></a>  Цхьабола никъ хул, сага нийсса а хеташ, амма из чаккхбоалача Ӏоажал а йолаш.
<p><a href="proverbs14.html" target="_blank"><b>Кицаш (Притчи) 14:13</b></a>  Саг велача хана а лазаш хила тарлу дог, гӀозал бохамца чакхйоалаш а хул.
<p><a href="proverbs14.html" target="_blank"><b>Кицаш (Притчи) 14:14</b></a>  Хьаьналча новкъара ваьнначоа доаггӀар хургда, хӀаьта дикача сага – цун гӀулакхашка хьежжа.
<p><a href="proverbs14.html" target="_blank"><b>Кицаш (Притчи) 14:15</b></a>  Хьисап доаца саг хӀара дешах теш, цхьабакъда, хьаькъал долча саго уйла а еш боаккх гӀа.
<p><a href="proverbs14.html" target="_blank"><b>Кицаш (Притчи) 14:16</b></a>  Хьаькъал дола саг лоралу, зулама гаьна вувл, Ӏовдала сага сонта а ва шийх бӀубенна а ва.
<p><a href="proverbs14.html" target="_blank"><b>Кицаш (Притчи) 14:17</b></a>  Сиха эгӀазводачо шийгара Ӏовдал гойт, хӀаьта хӀиллал йоаллар наха гоама хул.
<p><a href="proverbs14.html" target="_blank"><b>Кицаш (Притчи) 14:18</b></a>  Ӏовдалал – хьисап доацача наьха дакъа да, амма кхетам болчар харо цар сий айду.
<p><a href="proverbs14.html" target="_blank"><b>Кицаш (Притчи) 14:19</b></a>  Во нах дикача наха хьалхашка сужне ухаргба, Ӏаьса нах хьаьналча наьха коа-наӀарга сужне ухаргба.
<p><a href="proverbs14.html" target="_blank"><b>Кицаш (Притчи) 14:20</b></a>  Къе саг ший гаргарча наха а везац, амма вӀаьхийчун дукха хул доттагӀий.
<p><a href="proverbs14.html" target="_blank"><b>Кицаш (Притчи) 14:21</b></a>  Гаргарчох догкхоардадар къа да, цхьабакъда, къечунца дика хиннар даькъалхургва.
<p><a href="proverbs14.html" target="_blank"><b>Кицаш (Притчи) 14:22</b></a>  Зулам дага кхоабараш наькъ тӀара баьннабеций? Нигат цӀена долчарна дег тӀара безам а тешам а короргба.
<p><a href="proverbs14.html" target="_blank"><b>Кицаш (Притчи) 14:23</b></a>  МоллагӀча халача къахьегамо пайда бу, даьссача къамаьло къел яхь.
<p><a href="proverbs14.html" target="_blank"><b>Кицаш (Притчи) 14:24</b></a>  Хьаькъал дараш хозбу рузкъо, Ӏовдалвар Ӏовдало кхы а йоккхагӀча Ӏовдалалга вуг.
<p><a href="proverbs14.html" target="_blank"><b>Кицаш (Притчи) 14:25</b></a>  Бакълувча тешо синош кӀалхардоах, амма оапаш бувцача тешо тийша болх бу.
<p><a href="proverbs14.html" target="_blank"><b>Кицаш (Притчи) 14:26</b></a>  Везча Аьлах кхераш хиларо дика лораву шеддолчох, цунна шийна а цун берашта а дӀахьуладала моттиг лу.
<p><a href="proverbs14.html" target="_blank"><b>Кицаш (Притчи) 14:27</b></a>  Везча Аьлах кхераш хилар – вахара хьаст ба, Ӏоажала мазашта гаьнавоаккхаш бола.
<p><a href="proverbs14.html" target="_blank"><b>Кицаш (Притчи) 14:28</b></a>  Паччахьа сий – халкъ дукха хиларца латт, амма халкъ доацаш висар – доалахочун Ӏоажал.
<p><a href="proverbs14.html" target="_blank"><b>Кицаш (Притчи) 14:29</b></a>  Сатохача сагага кхетам ба, амма сиха эгӀазводачо Ӏовдал гойт.
<p><a href="proverbs14.html" target="_blank"><b>Кицаш (Притчи) 14:30</b></a>  Сабаре дог – дегӀа унахцӀено, амма хьагӀо тӀехкаш йохкаю.
<p><a href="proverbs14.html" target="_blank"><b>Кицаш (Притчи) 14:31</b></a>  Къечарна тӀатӀеӀар – уж Кхеллачох ца вашар ва, хӀаьта кӀалвисачунца дика вар Из лоархӀаш ва.
<p><a href="proverbs14.html" target="_blank"><b>Кицаш (Притчи) 14:32</b></a>  Ӏаьса нах шоай зуламо боабу, амма хьаьнала саг Ӏоажалах а кхера везаш вац.
<p><a href="proverbs14.html" target="_blank"><b>Кицаш (Притчи) 14:33</b></a>  Хьаькъал кхетам болча наьха дегашка да, цхьабакъда, Ӏовдалча наха юкъе довзаш дац из.
<p><a href="proverbs14.html" target="_blank"><b>Кицаш (Притчи) 14:34</b></a>  Хьаьналча вахаро халкъ айду, амма къинош дар эхь да халкъа.
<p><a href="proverbs14.html" target="_blank"><b>Кицаш (Притчи) 14:35</b></a>  Паччахь раьза хул Ӏу кхетам болаш хилча, цхьабакъда, паччахьа эгӀазло ӀотӀаелхаргья цун юхьӀаьржъечоа.
<p><a href="proverbs15.html" target="_blank"><b>Кицаш (Притчи) 15:1</b></a>  Аьсала деннача жопо эгӀазло южаю, амма кӀомача дешо дорхал сомайоаккх.
<p><a href="proverbs15.html" target="_blank"><b>Кицаш (Притчи) 15:2</b></a>  Хьаькъалдолча наьха мотт хар хестадеш хул, Ӏовдалча наьха багар йоккха Ӏовдалал йоагӀа.
<p><a href="proverbs15.html" target="_blank"><b>Кицаш (Притчи) 15:3</b></a>  Везча Аьлан бӀаргашта деррига а гу, вобараш а гу царна, дикабараш а гу.
<p><a href="proverbs15.html" target="_blank"><b>Кицаш (Притчи) 15:4</b></a>  Дарба деш бола мотт – вахара га, оапаш бувцача метто дог дохаду.
<p><a href="proverbs15.html" target="_blank"><b>Кицаш (Притчи) 15:5</b></a>  Ӏовдалвар вашац дас беча хьехамах, амма шийх бехк баьккхача ладувгӀар кхетам болаш ва.
<p><a href="proverbs15.html" target="_blank"><b>Кицаш (Притчи) 15:6</b></a>  Хьаьналча наьха цӀагӀа дукха рузкъа да, Ӏаьсача наьха рузкъа – царна бала беш да.
<p><a href="proverbs15.html" target="_blank"><b>Кицаш (Притчи) 15:7</b></a>  Хьаькъал долча наьха къамаьлаша хӀама хар доаржаду, Ӏовдала нах иштта бац.
<p><a href="proverbs15.html" target="_blank"><b>Кицаш (Притчи) 15:8</b></a>  Везча Аьланна дегаза да Ӏаьсача наьха сагӀа а, амма хьаьналча наьха дуӀа Из раьза волаш да.
<p><a href="proverbs15.html" target="_blank"><b>Кицаш (Притчи) 15:9</b></a>  Везча Аьланна дегаза да Ӏаьса саг лела наькъаш, цхьабакъда, хьаьналча вахарга водар дукхавеза Цунна.
<p><a href="proverbs15.html" target="_blank"><b>Кицаш (Притчи) 15:10</b></a>  Наькъ тӀара ваьнначоа къиза таӀазар хургда; шийх баьккха бехк ца безар кхалхаргва.
<p><a href="proverbs15.html" target="_blank"><b>Кицаш (Притчи) 15:11</b></a>  Ӏаьхарте а Ӏоажала паччахьалкхе а дийла да Везча Аьланна хьалхашка, – мел чӀоагӀагӀа дийла да Цунна хьалхашка наьха дегаш!
<p><a href="proverbs15.html" target="_blank"><b>Кицаш (Притчи) 15:12</b></a>  Кхардаш вар раьза хилац, шийх бехк баьккхача; хьаькъалдар волча гӀоргвац из.
<p><a href="proverbs15.html" target="_blank"><b>Кицаш (Притчи) 15:13</b></a>  Дог иразе хилча юхь къегаш хул, амма дег чу бала хилча са деха хул.
<p><a href="proverbs15.html" target="_blank"><b>Кицаш (Притчи) 15:14</b></a>  Кхетам болча наьха дего хар лех, амма Ӏовдалчар багенаш Ӏовдалах юз.
<p><a href="proverbs15.html" target="_blank"><b>Кицаш (Притчи) 15:15</b></a>  Бала болчар деррига денош – белхам, амма гӀозача дега – массаза а той.
<p><a href="proverbs15.html" target="_blank"><b>Кицаш (Притчи) 15:16</b></a>  КӀезига рузкъа а долаш Везча Аьлах кхераш хилар дикагӀа да, дукха рузкъа а цунца сагото а хулчул.
<p><a href="proverbs15.html" target="_blank"><b>Кицаш (Притчи) 15:17</b></a>  Нах шоайла безача оттадаь баьцадаараш дикагӀа да, уж шоайла гоама болча оттадаьча дерстача Ӏасилга дулхал.
<p><a href="proverbs15.html" target="_blank"><b>Кицаш (Притчи) 15:18</b></a>  Сиха эгӀазводачо дов гӀоттаду, сатохочо гӀар южаю.
<p><a href="proverbs15.html" target="_blank"><b>Кицаш (Притчи) 15:19</b></a>  Мекъачун наькъа тӀа кӀарцхалаш яьннай, хьаьначар никъ-м шаьра ба.
<p><a href="proverbs15.html" target="_blank"><b>Кицаш (Притчи) 15:20</b></a>  Хьаькъал долча воӀо да велаву, Ӏовдалвар наьнах вашаш хилац.
<p><a href="proverbs15.html" target="_blank"><b>Кицаш (Притчи) 15:21</b></a>  Ӏовдалал – кхетам боацачар гӀозал, кхетам бар-м нийсача наькъ тӀа гӀолла вода.
<p><a href="proverbs15.html" target="_blank"><b>Кицаш (Притчи) 15:22</b></a>  Хьехар доацаш хилча дагалоацамаш харц, хьехар де дукха хулий уж чакхдоал.
<p><a href="proverbs15.html" target="_blank"><b>Кицаш (Притчи) 15:23</b></a>  ДоаггӀача жоп далар – моллагӀчоа гӀозал я, мел дика а да доаггӀача аьнна дош!
<p><a href="proverbs15.html" target="_blank"><b>Кицаш (Притчи) 15:24</b></a>  Вахара наькъо кхетам бараш лакхаленга буг, лохерча Ӏаьхартенна уж гаьнабахар духьа.
<p><a href="proverbs15.html" target="_blank"><b>Кицаш (Притчи) 15:25</b></a>  Сонтачар цӀенош дохаду Везча Аьлано, цхьабакъда, тӀа да воацарий доазонаш-м лораду.
<p><a href="proverbs15.html" target="_blank"><b>Кицаш (Притчи) 15:26</b></a>  Везча Аьланна дегаза я воча наьха уйлаш, цхьабакъда, дика дешаш цӀена хет Цунна.
<p><a href="proverbs15.html" target="_blank"><b>Кицаш (Притчи) 15:27</b></a>  Хьарама рузкъанна сутарволчо ший дезалла бала бергба, кхааш гоама дар вахаргва.
<p><a href="proverbs15.html" target="_blank"><b>Кицаш (Притчи) 15:28</b></a>  Хьаьналча сага кхетамо эза лу жоп, Ӏаьсача наьха багара во доагӀа.
<p><a href="proverbs15.html" target="_blank"><b>Кицаш (Притчи) 15:29</b></a>  Веза Аьла гаьна ва воча наха, амма хьаьналча наьха дуӀашка ладувгӀ Цо.
<p><a href="proverbs15.html" target="_blank"><b>Кицаш (Притчи) 15:30</b></a>  ГӀозача бӀарахьажаро дега товр ду, хӀаьта дика кхаъ дегӀа могашал луш ба.
<p><a href="proverbs15.html" target="_blank"><b>Кицаш (Притчи) 15:31</b></a>  Вахарга вугаш бола бехк баьккхача ладувгӀа ховш вар хьаькъал долча наха юкъе хургва.
<p><a href="proverbs15.html" target="_blank"><b>Кицаш (Притчи) 15:32</b></a>  Хьехамга ла ца дувгӀар шийх дог кхоардадеш ва, амма шийх баьккха бехк тӀаэцачо ший кхетам алсамбоаккх.
<p><a href="proverbs15.html" target="_blank"><b>Кицаш (Притчи) 15:33</b></a>  Везча Аьлах кхераш хиларо хьаькъал лу, аьсала хиларо вуг сийленга.
<p><a href="proverbs16.html" target="_blank"><b>Кицаш (Притчи) 16:1</b></a>  Саго цхьацца хӀама де лерхӀ, цхьабакъда, цо лерхӀар чакхдаккхар Везча Аьла кара да.
<p><a href="proverbs16.html" target="_blank"><b>Кицаш (Притчи) 16:2</b></a>  Ший мел дола наькъаш цӀена хет сага, цхьабакъда, Веза Аьла наьха дегашка хьеж.
<p><a href="proverbs16.html" target="_blank"><b>Кицаш (Притчи) 16:3</b></a>  Хьай гӀулакх Везча Аьлийга дӀале, Ӏа дагалаьцар кхоачашхургда хьа тӀаккха.
<p><a href="proverbs16.html" target="_blank"><b>Кицаш (Притчи) 16:4</b></a>  Везча Аьло хьа мел кхеллар цхьацца хӀаман духьа кхеллад, кхыметтел Ӏаьса нах а – дехача денна лаьрхӀа.
<p><a href="proverbs16.html" target="_blank"><b>Кицаш (Притчи) 16:5</b></a>  Везча Аьланна дегаза ба беррига сонта нах. Дог-тийша хилалахь: таӀазар доацаш бусаргбац уж.
<p><a href="proverbs16.html" target="_blank"><b>Кицаш (Притчи) 16:6</b></a>  Дег тӀарча безамои тешамои цӀенву къинойх, Везча Аьлах кхераш хиларо вонна гаьнавоаккх.
<p><a href="proverbs16.html" target="_blank"><b>Кицаш (Притчи) 16:7</b></a>  Сага наькъаш Веза Аьла раьза волаш хуле цун моастагӀий а цунца бартабоалабу Цо.
<p><a href="proverbs16.html" target="_blank"><b>Кицаш (Притчи) 16:8</b></a>  Хьаьнала дар кӀезига дале а дикагӀа да хьарама дуккха долчул.
<p><a href="proverbs16.html" target="_blank"><b>Кицаш (Притчи) 16:9</b></a>  Саго уйла ю ший наькъа, цхьабакъда, лела-м Везча Аьлано ву из.
<p><a href="proverbs16.html" target="_blank"><b>Кицаш (Притчи) 16:10</b></a>  Паччахьа ший къамаьл Даьла цӀерагӀа ду; цун метто е йиш яц харцкхел.
<p><a href="proverbs16.html" target="_blank"><b>Кицаш (Притчи) 16:11</b></a>  Нийса таразаш Везча Аьлийгара да; Цунгара я тӀорме чура еррига геракаш а.
<p><a href="proverbs16.html" target="_blank"><b>Кицаш (Притчи) 16:12</b></a>  Паччахьашта дегаза да зуламхой гӀулакхаш, хьаьнала хиларца чӀоагӀлуш ма дий паччахьал.
<p><a href="proverbs16.html" target="_blank"><b>Кицаш (Притчи) 16:13</b></a>  Паччахьаш чӀоагӀа раьза хул бакълувча метта; царна дукхабеза бакъдар дувцараш.
<p><a href="proverbs16.html" target="_blank"><b>Кицаш (Притчи) 16:14</b></a>  Паччахь эгӀазвахар – Ӏоажала хоамахо, цхьабакъда, хьаькъал долчо из дужадергда.
<p><a href="proverbs16.html" target="_blank"><b>Кицаш (Притчи) 16:15</b></a>  Паччахьа юхь сийрдаялар – из вахар да; цун къахетам бӀаьстен догӀа дахьаш йоагӀача морха тара ба.
<p><a href="proverbs16.html" target="_blank"><b>Кицаш (Притчи) 16:16</b></a>  Дошо гулдечул дуккха дикагӀа да хьаькъал гулдича, хӀаьта дото лехачул дикагӀа да кхетам лийхача.
<p><a href="proverbs16.html" target="_blank"><b>Кицаш (Притчи) 16:17</b></a>  Хьаьналча наьха наькъо вона гаьнавоаккх, ший никъ лорабечо ший вахар лораду.
<p><a href="proverbs16.html" target="_blank"><b>Кицаш (Притчи) 16:18</b></a>  Сонтала тӀехьа хӀалакьхилар доагӀа, догкхоардора тӀехьа – вожар.
<p><a href="proverbs16.html" target="_blank"><b>Кицаш (Притчи) 16:19</b></a>  Къечарна юкъе а аьсала хилар тол, сонтача нахаца фос екъачул.
<p><a href="proverbs16.html" target="_blank"><b>Кицаш (Притчи) 16:20</b></a>  Хьехара теркам беш вар хьалваргва, Везча Аьлах тийша вар даькъалхургва.
<p><a href="proverbs16.html" target="_blank"><b>Кицаш (Притчи) 16:21</b></a>  Хьаькъале дог дар кхеташ ва оал, тоам болча къамаьло дикагӀа тешаву.
<p><a href="proverbs16.html" target="_blank"><b>Кицаш (Притчи) 16:22</b></a>  Хьаькъал – ше долчарна вахара хьаст ба, амма Ӏовдалал – Ӏовдалчарна дола таӀазар.
<p><a href="proverbs16.html" target="_blank"><b>Кицаш (Притчи) 16:23</b></a>  Хьаькъал долча дего кхетам болаш а хулийт сага къамаьл, цун дешаш тешавеш а хулийт.
<p><a href="proverbs16.html" target="_blank"><b>Кицаш (Притчи) 16:24</b></a>  Хоза дешаш – меза улхаш, сина мерза а да, дегӀа дарбане а да.
<p><a href="proverbs16.html" target="_blank"><b>Кицаш (Притчи) 16:25</b></a>  Цхьабола никъ хул, сага нийса а хеташ, цхьабакъда, из чакхбоаллача Ӏоажал а йолаш.
<p><a href="proverbs16.html" target="_blank"><b>Кицаш (Притчи) 16:26</b></a>  Болхло юача хӀаманна сутара хилар болх бе цунна гӀо деш да; хӀана аьлча, ший гийго байт цунга болх.
<p><a href="proverbs16.html" target="_blank"><b>Кицаш (Притчи) 16:27</b></a>  ХӀиллал йолчун дагахьа во уйлаш хул; цун къамаьло цӀеро мо воагаву.
<p><a href="proverbs16.html" target="_blank"><b>Кицаш (Притчи) 16:28</b></a>  Питамеча саго наха юкъе юкъ ехк, йоахарий дувцачо дика доттагӀий эгӀабу.
<p><a href="proverbs16.html" target="_blank"><b>Кицаш (Притчи) 16:29</b></a>  Къизал езача саго Ӏехаву ший гаргара саг, дика боацача новкъа воаккх цо из.
<p><a href="proverbs16.html" target="_blank"><b>Кицаш (Притчи) 16:30</b></a>  Питаме бӀарг теӀабер хьо Ӏехаве гӀерт; бордаш вӀашкатеӀадечо зулам ду.
<p><a href="proverbs16.html" target="_blank"><b>Кицаш (Притчи) 16:31</b></a>  КӀайбенна корта – сийлен гойтам ба, хьаьналча новкъа корабоагӀаш бола.
<p><a href="proverbs16.html" target="_blank"><b>Кицаш (Притчи) 16:32</b></a>  ЦӀихезача бӀухочул дикагӀа ва сатохаш вар, ший син доал дер дикагӀа ва шахьар яьккхачул.
<p><a href="proverbs16.html" target="_blank"><b>Кицаш (Притчи) 16:33</b></a>  Кхадж тосс, цхьабакъда, кхадж божар-м Везча Аьлагара да.
<p><a href="proverbs17.html" target="_blank"><b>Кицаш (Притчи) 17:1</b></a>  Сатеми машари болча цӀагӀара йокъаенна маькха чӀегилг дикагӀа я, бежана дулхах диззача цӀенал, цу цӀагӀа цабезам бале.
<p><a href="proverbs17.html" target="_blank"><b>Кицаш (Притчи) 17:2</b></a>  Хьаькъал долча лайво доал дергда фусам-даь воӀ ший да юхьъӀаьржъоттавеш хуле, хӀаьта цун вежарех цаӀ волаш санна тӀехьален дакъа а доаккхаргда шийна.
<p><a href="proverbs17.html" target="_blank"><b>Кицаш (Притчи) 17:3</b></a>  Када чу лоала а дий, цӀен а дий, хьож дотувга, аьшка пхьара пишка чу лоаладий хьож дошувга, цу тайпара Везача Аьлано наьха дегаш цӀен а ду зе а зув.
<p><a href="proverbs17.html" target="_blank"><b>Кицаш (Притчи) 17:4</b></a>  Воча саго ладувгӀ Ӏаьсача сага къамаьлашка; оапаш бувцачо ладувгӀ аьлдиташка.
<p><a href="proverbs17.html" target="_blank"><b>Кицаш (Притчи) 17:5</b></a>  Къеча сагага бала бахьачо из Кхеллар лархӀац, наха хатар хилча гӀадводар таӀазар доацаш вусаргвац.
<p><a href="proverbs17.html" target="_blank"><b>Кицаш (Притчи) 17:6</b></a>  ВиӀий къонгаш – боккхийча наьха сий, амма дай – шоай къонгий курал.
<p><a href="proverbs17.html" target="_blank"><b>Кицаш (Притчи) 17:7</b></a>  Ӏовдалчунга тац кура къамаьл, кхы а вогӀа тов баьччага харцкъамаьл!
<p><a href="proverbs17.html" target="_blank"><b>Кицаш (Притчи) 17:8</b></a>  Кхаъ бозбуачала хӀама да аьнна хет из лучоа: из беннар тол, миччахьа из дӀаверзе а!
<p><a href="proverbs17.html" target="_blank"><b>Кицаш (Притчи) 17:9</b></a>  Даьча халахетара къинтӀера воалар безам лохаш ва, амма из халахетар дувцачо дика доттагӀ а гаьнавоах.
<p><a href="proverbs17.html" target="_blank"><b>Кицаш (Притчи) 17:10</b></a>  Хьаькъал долчунна шийх баьккха бехк чӀоагӀагӀа хет, Ӏовдалчоа шийна бӀаьзза теха гӀадж хетачул а.
<p><a href="proverbs17.html" target="_blank"><b>Кицаш (Притчи) 17:11</b></a>  Во саг нах гӀовттабе гӀертаргва, къахетам боаца кхаъ ийца кхаахо вохийтаргва цунна духьала.
<p><a href="proverbs17.html" target="_blank"><b>Кицаш (Притчи) 17:12</b></a>  Ший тонгех яьнна ча кхетар дикагӀа да ший Ӏовдалал а тӀехьа Ӏовдала саг кхетачул.
<p><a href="proverbs17.html" target="_blank"><b>Кицаш (Притчи) 17:13</b></a>  Шийна даьча диканна духьала во деш саг вале цун цӀагӀара во хадаргдац.
<p><a href="proverbs17.html" target="_blank"><b>Кицаш (Притчи) 17:14</b></a>  Дов доладар – соцабаь латта боккха Ӏам Ӏохецар; юхавала, дов далалехьа.
<p><a href="proverbs17.html" target="_blank"><b>Кицаш (Притчи) 17:15</b></a>  Харцвар бакъвер а, бакъвар харцвер а – шаккхе а дегаза ва Везча Аьланна.
<p><a href="proverbs17.html" target="_blank"><b>Кицаш (Притчи) 17:16</b></a>  Сенна деза Ӏовдалча сага хьаькъал эца ахча, Ӏомавала цун безам ца хилча?
<p><a href="proverbs17.html" target="_blank"><b>Кицаш (Притчи) 17:17</b></a>  ДоттагӀчунна массаза а вез хьо, воша а ваьв хьоца бала бекъа.
<p><a href="proverbs17.html" target="_blank"><b>Кицаш (Притчи) 17:18</b></a>  Кхетам боаца саг мара оттаргвац кхыча саго деннача деша кӀала.
<p><a href="proverbs17.html" target="_blank"><b>Кицаш (Притчи) 17:19</b></a>  Довнаш дезачоа къинош дез; шийх доккхал дечо ший вожар лех.
<p><a href="proverbs17.html" target="_blank"><b>Кицаш (Притчи) 17:20</b></a>  Питаме дог дар котваргвац; харцлув мотт балена боал.
<p><a href="proverbs17.html" target="_blank"><b>Кицаш (Притчи) 17:21</b></a>  Ӏовдал малха ваьккхачунна бала хургба; кхетам боацача виӀий даьна гӀозал яц.
<p><a href="proverbs17.html" target="_blank"><b>Кицаш (Притчи) 17:22</b></a>  Сакъердамеча дего дарба ду, молхаша санна, амма теӀача сино тӀехкаш йокъаю.
<p><a href="proverbs17.html" target="_blank"><b>Кицаш (Притчи) 17:23</b></a>  Ӏаьсача саго къайлагӀа кхаъ эц кхел нийсача новкъара яккхара духьа.
<p><a href="proverbs17.html" target="_blank"><b>Кицаш (Притчи) 17:24</b></a>  Кхетам болчо бӀарг тӀера баккхац хьаькъала, амма Ӏовдалчун бӀаргаш дунен йисте гӀолла лел.
<p><a href="proverbs17.html" target="_blank"><b>Кицаш (Притчи) 17:25</b></a>  Ӏовдала воӀ даьна бала ба, нанна бохам ба.
<p><a href="proverbs17.html" target="_blank"><b>Кицаш (Притчи) 17:26</b></a>  Дика дац бехк боацачун гӀод тохар а, сийдолчунна, цо бакъдар аларах, шод еттар а.
<p><a href="proverbs17.html" target="_blank"><b>Кицаш (Притчи) 17:27</b></a>  Ховш волчо лораду ший дешаш, кхетам болаш вар сихлац эгӀазваха.
<p><a href="proverbs17.html" target="_blank"><b>Кицаш (Притчи) 17:28</b></a>  Ший баге шийга кхоабар, из Ӏовдала вале а, хьаькъал долаш хет, хӀаьта ший метта цо доал деш хуле из кхетам болаш ва аьнна хетадала а мег.
<p><a href="proverbs18.html" target="_blank"><b>Кицаш (Притчи) 18:1</b></a>  Нахах къаьста вахар ший хьаштдар леладеш хул, хьаькъалечунца къовсам лоаттабеш.
<p><a href="proverbs18.html" target="_blank"><b>Кицаш (Притчи) 18:2</b></a>  Ӏовдала саг хӀама кхетаде ловш хилац, шийна хетар дӀаала ловш хул из.
<p><a href="proverbs18.html" target="_blank"><b>Кицаш (Притчи) 18:3</b></a>  Ӏаьсалча сага тӀехьа наьха догкхоардам боагӀа, эхь тӀакхачарца сий дов.
<p><a href="proverbs18.html" target="_blank"><b>Кицаш (Притчи) 18:4</b></a>  Сага багара доагӀа дош – къоарга хиш мо да, хьаькъала хьаст – дода хиш мо да.
<p><a href="proverbs18.html" target="_blank"><b>Кицаш (Притчи) 18:5</b></a>  Дика дац зуламхочун кхел еш цхьаккха озабезам бар а, бехк боацар нийсача кхелах ваккхар а.
<p><a href="proverbs18.html" target="_blank"><b>Кицаш (Притчи) 18:6</b></a>  Ший метто довна вуг Ӏовдала саг, ший багено еттийт цунна хӀамаш.
<p><a href="proverbs18.html" target="_blank"><b>Кицаш (Притчи) 18:7</b></a>  Ӏовдалча сага баге я из хӀалаквер, цун ший мотт ба цунна йола боанг.
<p><a href="proverbs18.html" target="_blank"><b>Кицаш (Притчи) 18:8</b></a>  Хьа гийгача Ӏочуйолха мерза чӀегилгаш санна чам болаш да къоаргга хьа дег чу дувша йоахархочун дешаш.
<p><a href="proverbs18.html" target="_blank"><b>Кицаш (Притчи) 18:9</b></a>  Ший белха тӀа мекъа вар хӀама херцадечун воша ва.
<p><a href="proverbs18.html" target="_blank"><b>Кицаш (Притчи) 18:10</b></a>  Везча Аьлан цӀи – чӀоагӀъяь вӀов я: цу чу лечкъа хьаьнала саг кӀалхарваргва.
<p><a href="proverbs18.html" target="_blank"><b>Кицаш (Притчи) 18:11</b></a>  ВӀаьхийчун хьал – чӀоагӀъяь шахьар я цунна; лакха пен санна хет цунна из.
<p><a href="proverbs18.html" target="_blank"><b>Кицаш (Притчи) 18:12</b></a>  Вожара хьалха – сонтал, сийленна хьалха – аьсала хилар.
<p><a href="proverbs18.html" target="_blank"><b>Кицаш (Притчи) 18:13</b></a>  Ла ца а дувгӀаш жоп телар Ӏовдала а да эхь а да.
<p><a href="proverbs18.html" target="_blank"><b>Кицаш (Притчи) 18:14</b></a>  Са долча саго лазар ловргда, цхьабакъда, деха са мишта ловргда?
<p><a href="proverbs18.html" target="_blank"><b>Кицаш (Притчи) 18:15</b></a>  Кхетам болчун дега хӀама хар корадоагӀа, хьаькъал долчун лергаша а лех из.
<p><a href="proverbs18.html" target="_blank"><b>Кицаш (Притчи) 18:16</b></a>  СовгӀато бел сага хьалхашка моллагӀбола никъ, аьлашта тӀа а вуг из.
<p><a href="proverbs18.html" target="_blank"><b>Кицаш (Притчи) 18:17</b></a>  Ший лоткъам хьалхагӀа хьабаьр бакъ хет, вокхо хьа а вена ший хаттараш цунна даллалца.
<p><a href="proverbs18.html" target="_blank"><b>Кицаш (Притчи) 18:18</b></a>  Кхадж тассаро къоастаду къовсамаш, низбола довхой дӀахьакъоастабу.
<p><a href="proverbs18.html" target="_blank"><b>Кицаш (Притчи) 18:19</b></a>  ЭгӀазваха воша чӀоагӀъяьча шахьара тара ва; гӀапа коа-наӀараш къувлача гӀоврашта тара да къовсамаш.
<p><a href="proverbs18.html" target="_blank"><b>Кицаш (Притчи) 18:20</b></a>  Хозача къамаьлаца ший гийг юзае вӀаштӀехьдоал сага, ший дешашца шийна виззалца хӀама яа а вӀаштӀехьдоал цун.
<p><a href="proverbs18.html" target="_blank"><b>Кицаш (Притчи) 18:21</b></a>  Вахара а Ӏоажала а низ ба меттага, къамаьла тӀера волчо ший хабарех хьахинна сом буаргба.
<p><a href="proverbs18.html" target="_blank"><b>Кицаш (Притчи) 18:22</b></a>  Сесаг кораяьчоа беркат а корадаьд, Веза Аьла раьза вар а корадаьд.
<p><a href="proverbs18.html" target="_blank"><b>Кицаш (Притчи) 18:23</b></a>  Къеча саго миско сагӀа дех, амма вӀаьхийчо гӀожа лу жоп.
<p><a href="proverbs18.html" target="_blank"><b>Кицаш (Притчи) 18:24</b></a>  Цхьабола доттагӀий хул зе мара хьадаргдоацаш, цхьабакъда, цхьавола доттагӀ вешийла гаргагӀа хул.
<p><a href="proverbs19.html" target="_blank"><b>Кицаш (Притчи) 19:1</b></a>  Вахара никъ цӀена бола къе саг дикагӀа ва питаме къамаьл долча Ӏовдалча сагал.
<p><a href="proverbs19.html" target="_blank"><b>Кицаш (Притчи) 19:2</b></a>  Цаховр де гӀертар дика дац, сихвеннар гӀалатваргва.
<p><a href="proverbs19.html" target="_blank"><b>Кицаш (Притчи) 19:3</b></a>  Саго ший Ӏовдалалца хӀалакду ший вахар, хӀаьта цун дог Везча Аьланна эгӀазъух.
<p><a href="proverbs19.html" target="_blank"><b>Кицаш (Притчи) 19:4</b></a>  Рузкъо шийца дукха новкъостий боалабу, къевар ший доттагӀчо а вут.
<p><a href="proverbs19.html" target="_blank"><b>Кицаш (Притчи) 19:5</b></a>  Харцтешал даь теш таӀазар доацаш вусаргвац, оапаш бувцар а бекхам боацаш кӀалхарваргвац.
<p><a href="proverbs19.html" target="_blank"><b>Кицаш (Притчи) 19:6</b></a>  Доалахочунна хьесталуш дукха хул, совгӀаташ телачун доттагӀ хул моллагӀвар.
<p><a href="proverbs19.html" target="_blank"><b>Кицаш (Притчи) 19:7</b></a>  Къевар гоама ва берригача ший гаргалча наха а, доттагӀий-м хӀаьта а удар цох! Из царга кхайкача хилац уж цхьаннахьа а.
<p><a href="proverbs19.html" target="_blank"><b>Кицаш (Притчи) 19:8</b></a>  Хьаькъал гулдер ший са дезар ва; кхетам лорабечунна дика короргда.
<p><a href="proverbs19.html" target="_blank"><b>Кицаш (Притчи) 19:9</b></a>  Харцтешал даь теш таӀазар доацаш вусаргвац, оапаш бувцар хӀаьта а хӀалакьхургва.
<p><a href="proverbs19.html" target="_blank"><b>Кицаш (Притчи) 19:10</b></a>  ДоагӀаш дац Ӏовдала саг вӀаьхий вахар а, аьлашта доал де лай оттар хӀаьта а.
<p><a href="proverbs19.html" target="_blank"><b>Кицаш (Притчи) 19:11</b></a>  Сага хьаькъало дужаду из эгӀазвахар, тӀехтохам теркал ца беш битар сага сий да.
<p><a href="proverbs19.html" target="_blank"><b>Кицаш (Притчи) 19:12</b></a>  Паччахьа эгӀазвахар лома цӀогӀанна тара да, хӀаьта цун раьза хилар – баьца тӀарча тхира тара да.
<p><a href="proverbs19.html" target="_blank"><b>Кицаш (Притчи) 19:13</b></a>  Ӏовдала воӀ – да хӀалакьхилар, багенна во йола сесаг – ца соццаш лега тӀадамаш.
<p><a href="proverbs19.html" target="_blank"><b>Кицаш (Притчи) 19:14</b></a>  ЦӀеноши рузкъеи – даьшкара юса тӀехьале я, кхетам бола сесаг – Везча Аьлагара я.
<p><a href="proverbs19.html" target="_blank"><b>Кицаш (Притчи) 19:15</b></a>  Мекъало къоарга наб тӀагӀортийт; деш хӀама доацар меца леларгва.
<p><a href="proverbs19.html" target="_blank"><b>Кицаш (Притчи) 19:16</b></a>  Шийна тӀадиллар дечо ший вахар лораду, амма ший наькъа уйла ца ер хӀалакьхургва.
<p><a href="proverbs19.html" target="_blank"><b>Кицаш (Притчи) 19:17</b></a>  Къеча нахаца къахетаме вар Везча Аьлага декхар доаллар ва, хӀаьта Цо совгӀат а дергда цунна из бахьан долаш.
<p><a href="proverbs19.html" target="_blank"><b>Кицаш (Притчи) 19:18</b></a>  ТаӀазар деш кхетаве хьай воӀ, из кхетаве хьайна могаргдолча хана, хьай воӀ хӀалакьхилара хье бехке хургвоацаш.
<p><a href="proverbs19.html" target="_blank"><b>Кицаш (Притчи) 19:19</b></a>  Сиха эгӀазъухачоа таӀазар де деза; цох къахийтта Ӏа из вуте а, тӀехьагӀа цӀаькхаза а таӀазар де дезаргда хьа цунна.
<p><a href="proverbs19.html" target="_blank"><b>Кицаш (Притчи) 19:20</b></a>  Хьехарга ладувгӀа, хьехам хьатӀаэца, тӀехьагӀо хьаькъал хургда хьа.
<p><a href="proverbs19.html" target="_blank"><b>Кицаш (Притчи) 19:21</b></a>  Саго ше лерхӀаш дукха да сага дег чу, цхьабакъда, хургдар-м Везча Аьлано лаьрхӀар мара дац.
<p><a href="proverbs19.html" target="_blank"><b>Кицаш (Притчи) 19:22</b></a>  Дег тӀара безам дика тов сагага, оапаш бувцаш хулачул тешаме а волаш къе хилар тол.
<p><a href="proverbs19.html" target="_blank"><b>Кицаш (Притчи) 19:23</b></a>  Везча Аьлах кхераш хилар вахарга вугаш да: наб паргӀата ю цу саго, хӀаьта во а хьокхалургдац цох.
<p><a href="proverbs19.html" target="_blank"><b>Кицаш (Притчи) 19:24</b></a>  Мекъа саг оаркхинга чу Ӏочу-м кховд, цхьабакъда, кулг ший бата бихье хьалтӀадахьа-м вӀаштӀехьдалац цун.
<p><a href="proverbs19.html" target="_blank"><b>Кицаш (Притчи) 19:25</b></a>  Кхардаш волчоа Ӏа таӀазар дой, хьисап доаца нах хьаькъал чу боагӀаргба; кхетам болчох бехк боаккхий цун хар совдаргда.
<p><a href="proverbs19.html" target="_blank"><b>Кицаш (Притчи) 19:26</b></a>  Даьца къиза вар, нана арайоаха воӀ – даьна-нанна эхь тӀадахьар а, цар сийдоадер а ва.
<p><a href="proverbs19.html" target="_blank"><b>Кицаш (Притчи) 19:27</b></a>  Хьехамга ла ца дувгӀаш хьо соций, са воӀ, хара дешашта гаьнаваргва хьо.
<p><a href="proverbs19.html" target="_blank"><b>Кицаш (Притчи) 19:28</b></a>  Ӏаьса теш бакъ-кхелах вел, Ӏаьса саг харцонах шийна кхача баь саг ва.
<p><a href="proverbs19.html" target="_blank"><b>Кицаш (Притчи) 19:29</b></a>  Кхардача наха таӀазар кийчдаьд, Ӏовдалча наьха бовкъамашта гӀадж кийчъяьй.
<p><a href="proverbs20.html" target="_blank"><b>Кицаш (Притчи) 20:1</b></a>  ЧхьагӀар меннар нахах кхардаш хул, къаракъ меннар гӀаре хул; царга ше Ӏехавайта моллагӀвар хьаькъал долаш вац.
<p><a href="proverbs20.html" target="_blank"><b>Кицаш (Притчи) 20:2</b></a>  Паччахьа эгӀазвахаро ломан цӀогӀо санна унзарвоаккх; цунна цатоам баьр вахарах къастаргва.
<p><a href="proverbs20.html" target="_blank"><b>Кицаш (Притчи) 20:3</b></a>  Довна юкъе цавахар сийдолаш да сага, амма моллагӀвола Ӏовдалвар эгӀа сиха ва.
<p><a href="proverbs20.html" target="_blank"><b>Кицаш (Притчи) 20:4</b></a>  Мекъача саго ший ханна гота йоллац, цудухьа хьувкъам чуэцача хана хӀама кораягӀац цунна.
<p><a href="proverbs20.html" target="_blank"><b>Кицаш (Притчи) 20:5</b></a>  Саго ший дега чу лерхӀаш дар – кӀоарга хиш да, цхьабакъда, кхетаме волчун вӀаштӀехьдоал уж хьалъэца.
<p><a href="proverbs20.html" target="_blank"><b>Кицаш (Притчи) 20:6</b></a>  Дуккханеша йоах шоаш тешаме нах ба, цхьабакъда, теша мегаргвар хьанна короргва?
<p><a href="proverbs20.html" target="_blank"><b>Кицаш (Притчи) 20:7</b></a>  Хьаьнала саг харцахьа хӀама доацаш вах; цун тӀехье даькъалхул.
<p><a href="proverbs20.html" target="_blank"><b>Кицаш (Притчи) 20:8</b></a>  Паччахь кхеле хайча, ший бӀаргашта гу цунна деррига а, къоаставу цо дикавари вовари.
<p><a href="proverbs20.html" target="_blank"><b>Кицаш (Притчи) 20:9</b></a>  Хьанна могаргда «Аз сай дог цӀендаьд; со къинойх цӀена а ва» ала.
<p><a href="proverbs20.html" target="_blank"><b>Кицаш (Притчи) 20:10</b></a>  Нийса доаца тараз а нийса йоаца геракаш а – из а вож а дегаза да Везча Аьланна.
<p><a href="proverbs20.html" target="_blank"><b>Кицаш (Притчи) 20:11</b></a>  Кхыметтел бер а цун карагӀдувлача гӀулакхашца довз, цо дер цӀена хиларца, нийса хиларца.
<p><a href="proverbs20.html" target="_blank"><b>Кицаш (Притчи) 20:12</b></a>  ХӀама хозаш дола лергаш а, хӀама гуш дола бӀаргаш а – уж шаккъе кхеллар Веза Аьла ва.
<p><a href="proverbs20.html" target="_blank"><b>Кицаш (Притчи) 20:13</b></a>  Набара тӀера ма хила, хье къелургвоацаш, сома хила, виззалца сискал юаргья Ӏа.
<p><a href="proverbs20.html" target="_blank"><b>Кицаш (Притчи) 20:14</b></a>  «Во, во», яхаш хул эцархо, цхьабакъда, дӀахо ваьлча ше ийцача хӀамах доккхал деш хул из.
<p><a href="proverbs20.html" target="_blank"><b>Кицаш (Притчи) 20:15</b></a>  Дошо а да дукха махбола жовхьараш а да, цхьабакъда, хьаькъале къамаьл – наггахьа мара нийслуш доаца жовхьар.
<p><a href="proverbs20.html" target="_blank"><b>Кицаш (Притчи) 20:16</b></a>  Цавовзача сага кӀалъэттачунгара майрра барзкъа хьадаккхалахь; из дӀа а ца луш соцаделахь, хӀана аьлча цавовзачун кӀалъэттав из.
<p><a href="proverbs20.html" target="_blank"><b>Кицаш (Притчи) 20:17</b></a>  Харцонца баьккха кхача мерза хул сага, цхьабакъда, из биачул тӀехьагӀа баге-м жагӀах хьалъюзаргья.
<p><a href="proverbs20.html" target="_blank"><b>Кицаш (Притчи) 20:18</b></a>  Хье де гӀертар нахаца дага а воалаш кийчде; хье тӀом беш вале хьаькъале хьехар леха.
<p><a href="proverbs20.html" target="_blank"><b>Кицаш (Притчи) 20:19</b></a>  Йоахар дувцаш лелачо наьха къайленаш ювц, цудухьа дукха къамаьл деча сага гаьна вувла.
<p><a href="proverbs20.html" target="_blank"><b>Кицаш (Притчи) 20:20</b></a>  Даьна е нанна наӀалт яхаш волча сага вахар сиха чакхдаргда, баьдеча бус йовш йола чиркхат санна.
<p><a href="proverbs20.html" target="_blank"><b>Кицаш (Притчи) 20:21</b></a>  Сихвенна тахан хьаяьккхача тӀехьленах кхоана беркат хургдац.
<p><a href="proverbs20.html" target="_blank"><b>Кицаш (Притчи) 20:22</b></a>  «Сайна баьча бохамах бекхам бергба аз», – ма яха, Везча Аьлага дӀале кхел – Цо кӀалхарвоаккхаргва хьо.
<p><a href="proverbs20.html" target="_blank"><b>Кицаш (Притчи) 20:23</b></a>  Везча Аьланна дегаза я харцахьйола геракаш, нийсадоаца тараз а Из раьза веш дац.
<p><a href="proverbs20.html" target="_blank"><b>Кицаш (Притчи) 20:24</b></a>  Сага никъ нийсбер Веза Аьла ва. Мишта къоастабергба саго ший никъ?
<p><a href="proverbs20.html" target="_blank"><b>Кицаш (Притчи) 20:25</b></a>  Сага йола боанг я сихвенна Везча Аьланна совгӀаташ дала чӀоагӀо яр, цул тӀехьагӀа мара ше яхачун уйла а ца еш.
<p><a href="proverbs20.html" target="_blank"><b>Кицаш (Притчи) 20:26</b></a>  Хьаькъал долча паччахьо дӀакъестабу Ӏаьса нах, ялатацар дӀакъоастаю нувхаш санна, тӀаккха ший эгӀазло ӀотӀайохийт царна, ялат оардаш йола чарх санна.
<p><a href="proverbs20.html" target="_blank"><b>Кицаш (Притчи) 20:27</b></a>  Сага са – Везча Аьлан чиркхат я, сага дега еррига къоаргаленаш гойташ йола.
<p><a href="proverbs20.html" target="_blank"><b>Кицаш (Притчи) 20:28</b></a>  Дег тӀара безами тешами ба паччахь лоравеш; цахадача дег тӀарча безамца чӀоагӀду цо ший доал.
<p><a href="proverbs20.html" target="_blank"><b>Кицаш (Притчи) 20:29</b></a>  Къоначар сий цар низаца да, кӀайбенна чо – къоанала хозал.
<p><a href="proverbs20.html" target="_blank"><b>Кицаш (Притчи) 20:30</b></a>  Лозавеш тохача хӀамо вонах цӀенву, еттаро – дог цӀенду.
<p><a href="proverbs21.html" target="_blank"><b>Кицаш (Притчи) 21:1</b></a>  Паччахьа дог Везча Аьла бе доалл, дода хий санна:  Шийна ловччахьа дӀадерзаду Цо из.
<p><a href="proverbs21.html" target="_blank"><b>Кицаш (Притчи) 21:2</b></a>  Ший деррига наькъаш нийса хет сага, цхьабакъда, Веза Аьла дегашка хьеж.
<p><a href="proverbs21.html" target="_blank"><b>Кицаш (Притчи) 21:3</b></a>  Ше дер хьаьнала а нийсхо йолаш а дер дукхагӀвеза Везча Аьланна, сагӀа дечул.
<p><a href="proverbs21.html" target="_blank"><b>Кицаш (Притчи) 21:4</b></a>  Цавашаш бӀарахьажари сонта доги Ӏаьсача сага чиркхат санна да, – никъ хьех цар цунна, цхьабакъда, уж къинош да.
<p><a href="proverbs21.html" target="_blank"><b>Кицаш (Притчи) 21:5</b></a>  ТӀатеӀӀа къахьегачун дагалаттараш беркате хургда, амма моллагӀа сиха вар къелургва.
<p><a href="proverbs21.html" target="_blank"><b>Кицаш (Притчи) 21:6</b></a>  Харцлувча меттаца гулдаь рузкъа – багара дӀайода Ӏы санна а да, Ӏоажала боанг а я из.
<p><a href="proverbs21.html" target="_blank"><b>Кицаш (Притчи) 21:7</b></a>  Воча наьха къизало уж шоаш хӀалакбергба, нийсхо лелае тугаш мичаб уж.
<p><a href="proverbs21.html" target="_blank"><b>Кицаш (Притчи) 21:8</b></a>  Бехке болча наьха наькъаш гоама да, бехк боацачар хьадер нисса да.
<p><a href="proverbs21.html" target="_blank"><b>Кицаш (Притчи) 21:9</b></a>  Тхов тӀа вахар тол, баге йеттача сесагаца вахачул.
<p><a href="proverbs21.html" target="_blank"><b>Кицаш (Притчи) 21:10</b></a>  Ӏаьса саг вона тӀехьа хул; цунгара къахетам корабоагӀаргбац кхыметтел гаргарча сага а.
<p><a href="proverbs21.html" target="_blank"><b>Кицаш (Притчи) 21:11</b></a>  Кхардаш волчоа таӀазар дича, хьисап доацараш хьаькъал чу боагӀа; хьаькъал долчунна хьехар дича цунна хар совдоал. 
<p><a href="proverbs21.html" target="_blank"><b>Кицаш (Притчи) 21:12</b></a>  Ӏаьсача сага цӀа белгал а даьккхе, из хӀалакву Бакъволчо.
<p><a href="proverbs21.html" target="_blank"><b>Кицаш (Притчи) 21:13</b></a>  Къечар цӀогӀа ца хазар духьа ший лергаш дӀакъувлачунга ха йоагӀаргья, из ше кхайкаш, цхьабакъда, цун цӀогӀа сага хозаргдац.
<p><a href="proverbs21.html" target="_blank"><b>Кицаш (Притчи) 21:14</b></a>  КъайлагӀа деннача совгӀато эгӀазло южаю, кхоллара кӀала гӀолла беннача кхао чурваьннар теву.
<p><a href="proverbs21.html" target="_blank"><b>Кицаш (Притчи) 21:15</b></a>  Бакъ-кхел яр хьаьналча наха гӀозал я, воча наха унзара туржаӀ да.
<p><a href="proverbs21.html" target="_blank"><b>Кицаш (Притчи) 21:16</b></a>  Кхетама наькъ тӀара ваьннар байнарий синошта юкъе меттавоагӀаргва.
<p><a href="proverbs21.html" target="_blank"><b>Кицаш (Притчи) 21:17</b></a>  Сакъердам безар къелургва, чхьагӀари дегӀа хьекха деза даьтташи дезар вӀаьхий хургвац.
<p><a href="proverbs21.html" target="_blank"><b>Кицаш (Притчи) 21:18</b></a>  Хьаьналчоа хургдац таӀазар, Ӏаьсачоа хургда, тешаме волчоа хургдац, тийшаболх боаллачоа хургда.
<p><a href="proverbs21.html" target="_blank"><b>Кицаш (Притчи) 21:19</b></a>  Баге еттача, воча сесагаца вахачул яьссача аренца вахар тол.
<p><a href="proverbs21.html" target="_blank"><b>Кицаш (Притчи) 21:20</b></a>  Деза жовхьареи даьттеи хьаькъал долчо ший цӀагӀа леладу, амма, Ӏовдал волчо дӀакхоалл.
<p><a href="proverbs21.html" target="_blank"><b>Кицаш (Притчи) 21:21</b></a>  Хьаьналеи дегчура нах безаши нахаца хила гӀертачоа короргда вахар а, хьаьна хилар а, сий а.
<p><a href="proverbs21.html" target="_blank"><b>Кицаш (Притчи) 21:22</b></a>  Хьаькъалдолча цхьан сага могаргда бӀухойх йизза йола шахьар хьаяккха а, цар йоакхо еш хинна чӀоагӀа пенаш дохаде а.
<p><a href="proverbs21.html" target="_blank"><b>Кицаш (Притчи) 21:23</b></a>  Ший багенна а ший метта а доал дечо ше лораву хатарах.
<p><a href="proverbs21.html" target="_blank"><b>Кицаш (Притчи) 21:24</b></a>  Сонта волаш, нахах ца вашар, «кхардаш вар» я цун цӀи; сов сонталца ду цо ше мел дер.
<p><a href="proverbs21.html" target="_blank"><b>Кицаш (Притчи) 21:25</b></a>  Ший хьашташа вувргва мекъа саг, хӀана аьлча, цун кулгаша къахьега тигац.
<p><a href="proverbs21.html" target="_blank"><b>Кицаш (Притчи) 21:26</b></a>  Ӏура денз сарралца хьегаш вагӀа из, ший сутарало са а дуаш, амма хьаьналча саго дӀалу, кхо а ца деш.
<p><a href="proverbs21.html" target="_blank"><b>Кицаш (Притчи) 21:27</b></a>  Воча саго лу сагӀа а дегаза да, воча уйлаца луш хилча хӀаьта а.
<p><a href="proverbs21.html" target="_blank"><b>Кицаш (Притчи) 21:28</b></a>  Харцлувш вола теш хӀалакьхургва, амма, шийна деррига хезачо деш дола тешал оттаргда.
<p><a href="proverbs21.html" target="_blank"><b>Кицаш (Притчи) 21:29</b></a>  Ӏаьсача сага бат шийх бӀубенна из хилар гуш хул, амма хьаьналча саго уйла ю ший наькъа.
<p><a href="proverbs21.html" target="_blank"><b>Кицаш (Притчи) 21:30</b></a>  Цхьаккха хьаькъал а, кхетам а, хьехар а дац Везча Аьланна духьала отталургдолаш.
<p><a href="proverbs21.html" target="_blank"><b>Кицаш (Притчи) 21:31</b></a>  ТӀема денна лаьрхӀа говр кийчъю, амма толам лур Веза Аьла ва.
<p><a href="proverbs22.html" target="_blank"><b>Кицаш (Притчи) 22:1</b></a>  ТӀехдоккхача рузкъал дикагӀа я дика цӀи, дотол а дошол а дикагӀа да наха юкъе сийдолаш хилар.
<p><a href="proverbs22.html" target="_blank"><b>Кицаш (Притчи) 22:2</b></a>  ВӀаьхийвар а къевар а шоайла нийсву уж шаккъе а Везча Аьлано кхелла хиларо.
<p><a href="proverbs22.html" target="_blank"><b>Кицаш (Притчи) 22:3</b></a>  Кхетаме вар юхаваргва кхерам бола хӀама бӀаргадайча, амма хьисап доаца нах дӀахогӀоргба, тӀаккха царна доккха халахетар хургда.
<p><a href="proverbs22.html" target="_blank"><b>Кицаш (Притчи) 22:4</b></a>  Аьсала хиларахи Везча Аьлах кхераш хиларахи дола совгӀат да рузкъеи, сийи, вахари.
<p><a href="proverbs22.html" target="_blank"><b>Кицаш (Притчи) 22:5</b></a>  Тийшаболх боаллача наьха наькъаш тӀа кӀарцхалаши боангаши я: ший вахара хам беш вар юхе а гӀоргвац царна.
<p><a href="proverbs22.html" target="_blank"><b>Кицаш (Притчи) 22:6</b></a>  Бакъахьарча новкъа даккха бер, къавелча а цу наькъ тӀара варгвац из тӀаккха.
<p><a href="proverbs22.html" target="_blank"><b>Кицаш (Притчи) 22:7</b></a>  Къечарна оалал деш ба бӀаьхийбараш, хӀаьта декхар хьаьрчар цу декхара даь лай ва.
<p><a href="proverbs22.html" target="_blank"><b>Кицаш (Притчи) 22:8</b></a>  Харцо дӀайийначо бала чуэцаргба, тӀаккха цун къиза оалал а чакхдаргда.
<p><a href="proverbs22.html" target="_blank"><b>Кицаш (Притчи) 22:9</b></a>  Камаьрша саг даькъалхургва, ший кхача къечунца цо бекъандаь.
<p><a href="proverbs22.html" target="_blank"><b>Кицаш (Притчи) 22:10</b></a>  Кхардаш вар эккхавоя дов а дӀагӀоргда, наха юкъера эгӀамаш а дӀадаргда, вӀашкалер а соцаргда.
<p><a href="proverbs22.html" target="_blank"><b>Кицаш (Притчи) 22:11</b></a>  Дега цӀенал езачун, хоза къамаьл долчун доттагӀ хургва паччахь.
<p><a href="proverbs22.html" target="_blank"><b>Кицаш (Притчи) 22:12</b></a>  ХӀама хар лораду Везча Аьлан бӀаргаша, хӀаьта тийшаболх боаллачун дош дохаду Цо.
<p><a href="proverbs22.html" target="_blank"><b>Кицаш (Притчи) 22:13</b></a>  Мекъачо оал: «Ара лом да! Со аравоале сога хьежаш са Ӏоажал я цига!»
<p><a href="proverbs22.html" target="_blank"><b>Кицаш (Притчи) 22:14</b></a>  Наьха сесага багара доагӀа тоам беш дола хабар – къоарга кӀоаг; Веза Аьла эгӀазвигар вожаргва цу чу.
<p><a href="proverbs22.html" target="_blank"><b>Кицаш (Притчи) 22:15</b></a>  Бера дегах лаьта йоалл Ӏовдалал, цхьабакъда, хаьннахьа техача саьрго эккхаергья из.
<p><a href="proverbs22.html" target="_blank"><b>Кицаш (Притчи) 22:16</b></a>  Ший рузкъа алсамдаккхар духьа къечарна низ бери, бӀаьхийчарна совгӀаташ телари къелургва.
<p><a href="proverbs22.html" target="_blank"><b>Кицаш (Притчи) 22:17</b></a>  Хьаькъал долча наьха дешашка ла а дувгӀа, цар зем а баккха; са хьехама хьатӀаверза хьай дегаца.
<p><a href="proverbs22.html" target="_blank"><b>Кицаш (Притчи) 22:18</b></a>  Хьона тоам хург ма бий, Ӏа уж дешаш хьай дег чу леладой, уж дерригаш а хьа бага доахкаш хуле.
<p><a href="proverbs22.html" target="_blank"><b>Кицаш (Притчи) 22:19</b></a>  Везча Аьланга Ӏа догдоахаргдолаш, Ӏомадергда аз тахан уж кицаш, хьона.
<p><a href="proverbs22.html" target="_blank"><b>Кицаш (Притчи) 22:20</b></a>  Ткъаь итт кица дӀаяьздаьдеций аз хьона лаьрхӀа, хьехар а хар а шоашца долаш дола,
<p><a href="proverbs22.html" target="_blank"><b>Кицаш (Притчи) 22:21</b></a>  бакъдолчун тешаме дешаш Ӏа Ӏомадергдолаш, хье хьавайтачарна нийса жоп Ӏа дӀахьоргдолаш?
<p><a href="proverbs22.html" target="_blank"><b>Кицаш (Притчи) 22:22</b></a>  Къечаргара хӀамаш хьа ма яха, уж къе ма бий аьле, пхьегӀа тӀа кхел еча метте даькъазчунга гӀелал а ма я:
<p><a href="proverbs22.html" target="_blank"><b>Кицаш (Притчи) 22:23</b></a>  цар гӀулакх Везча Аьло ше лора ма дергдий, царгара хӀамаш хьаяьхачунгара вахар дӀа а ма доаккхаргдий.
<p><a href="proverbs22.html" target="_blank"><b>Кицаш (Притчи) 22:24</b></a>  Дорхачунца доттагӀал ма леладе, сиха эгӀазводачунца гӀулакх ма леладе,
<p><a href="proverbs22.html" target="_blank"><b>Кицаш (Притчи) 22:25</b></a>  цун наькъаш Ӏа хьаӀомадергдоацаш, боанга чу хье эккхаргвоацаш.
<p><a href="proverbs22.html" target="_blank"><b>Кицаш (Притчи) 22:26</b></a>  Кхыча сага кӀалъэтте дош а ма ле, цун декхараш хьайна хьатӀа а ма ийде;
<p><a href="proverbs22.html" target="_blank"><b>Кицаш (Притчи) 22:27</b></a>  уж дӀатакха хӀама доацаш хьо вусе хьо вижа ула мотт а дӀахьоргба хьа.
<p><a href="proverbs22.html" target="_blank"><b>Кицаш (Притчи) 22:28</b></a>  Наьха лаьттана тӀакхувш ма хила, хьай даьша оттадаь шира доазув дӀачу а тетташ.
<p><a href="proverbs22.html" target="_blank"><b>Кицаш (Притчи) 22:29</b></a>  Ший гӀулакх дика ховр гой хьона? Цо гӀулакх дергда паччахьашта, аьлий боацачарна гӀулакх дергдац цо.
<p><a href="proverbs23.html" target="_blank"><b>Кицаш (Притчи) 23:1</b></a>  Доалахочунца хье шуна ховш дикка хьажалахь, хьайца вагӀар малув;
<p><a href="proverbs23.html" target="_blank"><b>Кицаш (Притчи) 23:2</b></a>  хье юача хӀаманна сутара вале, урс оттаделахь хьай къамаргашка.
<p><a href="proverbs23.html" target="_blank"><b>Кицаш (Притчи) 23:3</b></a>  Цун чам болча юача хӀама тӀакхувш ма хилалахь, хӀана аьлча, чам болаш хилац из.
<p><a href="proverbs23.html" target="_blank"><b>Кицаш (Притчи) 23:4</b></a>  Рузкъан тӀехьа удаш хье кӀал ма виталахь; саца хьаькъал тоъаш хилалахь.
<p><a href="proverbs23.html" target="_blank"><b>Кицаш (Притчи) 23:5</b></a>  Рузкъанна бӀарахьожжаше доацаш хургда из, хӀана аьлча, ший ши ткъам боаржа а баь, аьрзи мо сигала гӀоргда из.
<p><a href="proverbs23.html" target="_blank"><b>Кицаш (Притчи) 23:6</b></a>  ЦӀаьрмата волча сага цӀагӀа сискал ма яалахь, цун чам болча кхачанга са ма тувсалахь,
<p><a href="proverbs23.html" target="_blank"><b>Кицаш (Притчи) 23:7</b></a>  хӀана аьлча, цу тайпарча сага массаза а дагадоалл шийна хула зе. «Яа, мала», – аргда цо хьога, амма дагахьа-м кхыдар хургда.
<p><a href="proverbs23.html" target="_blank"><b>Кицаш (Притчи) 23:8</b></a>  ХьалӀеттдергда Ӏа Ӏайха диа кӀезигдар, пайда боацаш довргда Ӏа даьха ловцаш.
<p><a href="proverbs23.html" target="_blank"><b>Кицаш (Притчи) 23:9</b></a>  Ӏовдалчунца къамаьл де ма отталахь: хьа дешай хьаькъалах вашаргвац из.
<p><a href="proverbs23.html" target="_blank"><b>Кицаш (Притчи) 23:10</b></a>  Шира доазув дӀачу а тетташ, бой кхашта тӀа ма кхувда,
<p><a href="proverbs23.html" target="_blank"><b>Кицаш (Притчи) 23:11</b></a>  хӀана аьлча, Гадаккхархо чӀоагӀа ва цар; цар гӀулакха хьона духьала оттаргва Из.
<p><a href="proverbs23.html" target="_blank"><b>Кицаш (Притчи) 23:12</b></a>  Хьехама тӀадерзаде хьай дог, хӀама хара дешашта тӀадерзаде хьай лергаш.
<p><a href="proverbs23.html" target="_blank"><b>Кицаш (Притчи) 23:13</b></a>  ДоагӀаш дола таӀазар ца деш ма диталахь бер; саьрг Ӏа бетте из лергвац.
<p><a href="proverbs23.html" target="_blank"><b>Кицаш (Притчи) 23:14</b></a>  Саьргаца таӀазар делахь цунна – байнарий Ӏаьхартенах лоравергва Ӏа из.
<p><a href="proverbs23.html" target="_blank"><b>Кицаш (Притчи) 23:15</b></a>  Са воӀ, хьа дог хьаькъале хуле, са дог а гӀозадаргда;
<p><a href="proverbs23.html" target="_blank"><b>Кицаш (Притчи) 23:16</b></a>  са деррига са гӀозадаргда, хьа багара нийса дош даьлча.
<p><a href="proverbs23.html" target="_blank"><b>Кицаш (Притчи) 23:17</b></a>  Къинош дечарех хьай дог ма хьегийталахь, цхьабакъда, Везча Аьлах кхераш хилалахь массаза а.
<p><a href="proverbs23.html" target="_blank"><b>Кицаш (Притчи) 23:18</b></a>  Шеко яц: тӀехьале я хьа, сатувсилга а дийна хургда хьа.
<p><a href="proverbs23.html" target="_blank"><b>Кицаш (Притчи) 23:19</b></a>  ЛадувгӀалахь, са воӀ, хьаькъале а хилалахь, нийсача новкъа даккхалахь хьай дог.
<p><a href="proverbs23.html" target="_blank"><b>Кицаш (Притчи) 23:20</b></a>  ТӀехдаьккха чхьагӀар мелачарнеи сов дукха дулх дуачарнеи юкъе ма хилалахь,
<p><a href="proverbs23.html" target="_blank"><b>Кицаш (Притчи) 23:21</b></a>  малара тӀехьабаьннараши юача хӀаманна сутара бараши къелургба, набара уж тӀерахиларо царна тӀолхаш тӀаювхаргья.
<p><a href="proverbs23.html" target="_blank"><b>Кицаш (Притчи) 23:22</b></a>  Хьайна вахар деннача даьга ладувгӀалахь, из къаелча, хьай наьнах догкхоардош а ма хилалахь.
<p><a href="proverbs23.html" target="_blank"><b>Кицаш (Притчи) 23:23</b></a>  Бакъдар ийделахь, дохка а ма дохкалахь, хьаькъал, хьехам, кхетам гулбелахь.
<p><a href="proverbs23.html" target="_blank"><b>Кицаш (Притчи) 23:24</b></a>  Хьаьналча сага да чӀоагӀа гӀоза хургва, хьаькъале воӀ дунен чу ваьккха да цунца сакъердалуш хургва.
<p><a href="proverbs23.html" target="_blank"><b>Кицаш (Притчи) 23:25</b></a>  Хьа даи нанеи гӀоза хилба, хьо ваьр хьоца сакъердалуш хийла.
<p><a href="proverbs23.html" target="_blank"><b>Кицаш (Притчи) 23:26</b></a>  Дикка са теркам беш хилалахь, са воӀ; са наькъашка хьожаш хилийта хьай бӀаргаш.
<p><a href="proverbs23.html" target="_blank"><b>Кицаш (Притчи) 23:27</b></a>  Нахаца лела кхалсаг – къоарга кӀоаг ба, наьха сесаг – йиткъа гӀув я.
<p><a href="proverbs23.html" target="_blank"><b>Кицаш (Притчи) 23:28</b></a>  КӀийлен вагӀа гӀаьрахо мо хьежаш ягӀа из, тӀаккха маӀача наха юкъе харцахьбаьннараш совбувл.
<p><a href="proverbs23.html" target="_blank"><b>Кицаш (Притчи) 23:29</b></a>  Хьанийга ба бала? Хьанига я гӀайгӀа? Хьанийга ба къовсам? Хьанийга ба кодам? Хьан дегӀ да бахьан доацаш Ӏаьрждаь? Хьан бӀаргаш да цӀе?
<p><a href="proverbs23.html" target="_blank"><b>Кицаш (Притчи) 23:30</b></a>  ЧхьагӀар молаш багӀаш дукха говчар, чӀоагӀдаьча чхьагӀарах чам баха Ӏаьмачар.
<p><a href="proverbs23.html" target="_blank"><b>Кицаш (Притчи) 23:31</b></a>  Ма хьежа, чхьагӀар цӀе хиларга, када чу лепаш хиларга, молаш атта хиларга!
<p><a href="proverbs23.html" target="_blank"><b>Кицаш (Притчи) 23:32</b></a>  ТӀехьагӀо царг тох цо, текхарго мо, дохьаж тох цо, лихьо мо.
<p><a href="proverbs23.html" target="_blank"><b>Кицаш (Притчи) 23:33</b></a>  Тамашийна хӀамаш гуш хургда хьа бӀаргаш, керта чу акха уйлаш ухаргья хьа.
<p><a href="proverbs23.html" target="_blank"><b>Кицаш (Притчи) 23:34</b></a>  Форда юкъе ула саг мо хургва хьо, мачтан биххье тхьайса ула саг мо хургва хьо.
<p><a href="proverbs23.html" target="_blank"><b>Кицаш (Притчи) 23:35</b></a>  «ХӀама техар сона, – яхаргда Ӏа, – амма со лозавинзар; чӀоагӀа йийттар, амма аз из зийнзар! Сома маца варгва со, цӀаькхаза а чхьагӀар маргдолаш?».
<p><a href="proverbs24.html" target="_blank"><b>Кицаш (Притчи) 24:1</b></a>  Хьаьнала боацача нахах хьогаш ма хилалахь, царна уллуввала ма гӀерталахь,
<p><a href="proverbs24.html" target="_blank"><b>Кицаш (Притчи) 24:2</b></a>  наха низбар мара мичад цар керта чу, зулам мара мичад цар дувцар.
<p><a href="proverbs24.html" target="_blank"><b>Кицаш (Притчи) 24:3</b></a>  Хьаькъалца дотт цӀа, кхетамца чӀоагӀду из;
<p><a href="proverbs24.html" target="_blank"><b>Кицаш (Притчи) 24:4</b></a>  харо хьалъюз цун че тайп-тайпарча езача а хозача а хӀамашца.
<p><a href="proverbs24.html" target="_blank"><b>Кицаш (Притчи) 24:5</b></a>  Хьаькъал дола саг чӀоагӀа ва, ховш вола саг чӀоагӀлу ший низах,
<p><a href="proverbs24.html" target="_blank"><b>Кицаш (Притчи) 24:6</b></a>  тӀом бе хьо воалле, хьона хьаькъале урхал деза, толам баккхара – дукха хьехар дераш беза.
<p><a href="proverbs24.html" target="_blank"><b>Кицаш (Притчи) 24:7</b></a>  Хьаькъал сов лакха да Ӏовдалча наха; шахьара коа-наӀарашка пхьегӀа тӀа ала хӀама дац цар.
<p><a href="proverbs24.html" target="_blank"><b>Кицаш (Притчи) 24:8</b></a>  Во дар де уйла йолчох питаме саг аьнна цӀи йоаккхаргья.
<p><a href="proverbs24.html" target="_blank"><b>Кицаш (Притчи) 24:9</b></a>  Ӏовдалча саго питамаш де лерхӀар а къа да, кхардаш вар наха дегаза ва.
<p><a href="proverbs24.html" target="_blank"><b>Кицаш (Притчи) 24:10</b></a>  Бала бенача дийнахьа Ӏа эсалал гойтаяле хьа низ а низ хинна бац.
<p><a href="proverbs24.html" target="_blank"><b>Кицаш (Притчи) 24:11</b></a>  Бехк боацаш боабе бугараш мукъабаха, Ӏоажалга болхараш кӀалхарбаха.
<p><a href="proverbs24.html" target="_blank"><b>Кицаш (Притчи) 24:12</b></a>  «Ай, тхона из хайнадац», – ала йиш я хьа, цхьабакъда, дегаш Увзачо зувргдеций? Хьа вахар Лорадечунна ховргдеций? ХӀаранена цун гӀулакхашка хьежжа цунна доагӀар дӀалургдеций Цо?
<p><a href="proverbs24.html" target="_blank"><b>Кицаш (Притчи) 24:13</b></a>  Модз даалахь, са воӀ, из дика ма дий; улха модз мерза да хьона.
<p><a href="proverbs24.html" target="_blank"><b>Кицаш (Притчи) 24:14</b></a>  Халахь, хьа сина иштта мерза да хьаькъал; хьона из корадоагӀе – тӀехьале я хьа, сатувсилга а йовргьяц хьа.
<p><a href="proverbs24.html" target="_blank"><b>Кицаш (Притчи) 24:15</b></a>  ГӀаьрахо санна хьаьналча сага цӀенна юхе кӀийлен ма хувшалахь, цун фусам ма йохаелахь,
<p><a href="proverbs24.html" target="_blank"><b>Кицаш (Притчи) 24:16</b></a>  хьаьнала саг, ворхӀазза воже а, гӀоттарг ма вий, амма зуламхой балано хӀалакбергба.
<p><a href="proverbs24.html" target="_blank"><b>Кицаш (Притчи) 24:17</b></a>  Хьай моастагӀ вежача гӀад ма гӀолахь, цун ког дӀакхийтача хьай дог дела ма делийталахь;
<p><a href="proverbs24.html" target="_blank"><b>Кицаш (Притчи) 24:18</b></a>  хӀана аьлча, из бӀаргагургда Везча Аьланна, Из раьза хургвац цу гӀулакха, тӀаккха Цо юхайоаккхаргья Ший цунна йола эгӀазал.
<p><a href="proverbs24.html" target="_blank"><b>Кицаш (Притчи) 24:19</b></a>  Зуламхой бахьан долаш эгӀаз ма ахалахь, Ӏаьсача нахах хьега ма хьегалахь,
<p><a href="proverbs24.html" target="_blank"><b>Кицаш (Притчи) 24:20</b></a>  зуламхочун тӀехьале мичай, хӀаьта Ӏаьсача наьха вахар – йовш латта чиркхат санна ма дий.
<p><a href="proverbs24.html" target="_blank"><b>Кицаш (Притчи) 24:21</b></a>  Са воӀ, кхералахь Везча Аьлахи паччахьахи, хӀаьта Ӏаьдала духьалболчарех дӀа а ма ветталелахь,
<p><a href="proverbs24.html" target="_blank"><b>Кицаш (Притчи) 24:22</b></a>  цу шиннегара цӀаьхха бала боагӀаргба Ӏаьдала духьалболчарга, хӀаьта хьанна хов, малагӀа хатараш цар царна дахьаргда?
<p><a href="proverbs24.html" target="_blank"><b>Кицаш (Притчи) 24:23</b></a>  Кхы а ераш а да хьаькъал долчар яьхараш: Кхел еча озабезам бар дика дац.
<p><a href="proverbs24.html" target="_blank"><b>Кицаш (Притчи) 24:24</b></a>  Бехк болчунга «Хьо бехке вац» аьнначоа халкъаша наӀалт кхайкадергда, къамаш чӀоагӀа раьза хургдац.
<p><a href="proverbs24.html" target="_blank"><b>Кицаш (Притчи) 24:25</b></a>  Амма бехк болчоа таӀазар хьожадаьрашта дика хургда, даькъала а хургба уж.
<p><a href="proverbs24.html" target="_blank"><b>Кицаш (Притчи) 24:26</b></a>  Бакъдола жоп – бордаш тӀа баьккха барт.
<p><a href="proverbs24.html" target="_blank"><b>Кицаш (Притчи) 24:27</b></a>  Арара болх чакхбаккха хьай, кхаш тӀа лостам бе хьай, тӀаккха мегаргда Ӏа хьай цӀа дотта а.
<p><a href="proverbs24.html" target="_blank"><b>Кицаш (Притчи) 24:28</b></a>  Хьай гаргарча сага духьала тешал ма де бахьан доацаш, хьай багара оапаш ара ма бовлийта.
<p><a href="proverbs24.html" target="_blank"><b>Кицаш (Притчи) 24:29</b></a>  Ма алалахь: «Цо сайна даьрра дергда-кх аз цунна а; цо даьр юхадекхаргда аз цунна».
<p><a href="proverbs24.html" target="_blank"><b>Кицаш (Притчи) 24:30</b></a>  Юххе гӀолла тӀехвоалаш мекъача сага кха дайра сона, цу Ӏовдалча сага комсий беш яйра сона:
<p><a href="proverbs24.html" target="_blank"><b>Кицаш (Притчи) 24:31</b></a>  массанахьа тӀадаьннад кӀарцхалаш, кха хьалдизад оасарах, кхерий карт хаьрцай.
<p><a href="proverbs24.html" target="_blank"><b>Кицаш (Притчи) 24:32</b></a>  Из бӀаргадайра сона, уйлане вахар со, хьежаш латтар со, тӀаккха кхетадир аз:
<p><a href="proverbs24.html" target="_blank"><b>Кицаш (Притчи) 24:33</b></a>  кӀеззига наб ергья Ӏа, кӀеззига тар кхийтта уларгва хьо, кӀеззига, кулгаш вӀашка а дехка, уларгва хьо,
<p><a href="proverbs24.html" target="_blank"><b>Кицаш (Притчи) 24:34</b></a>  тӀаккха йоагӀаргья хьо волча къел, къу воагӀаш мо, эшам боагӀаргба хьо волча, гӀаьрахо воагӀаш мо.
<p><a href="proverbs25.html" target="_blank"><b>Кицаш (Притчи) 25:1</b></a>  Ераш да кхы а Сулейма-паччахьа кицаш, цул тӀехьагӀа ЯхӀуд-мехка паччахь волча Хьизкхийс наха гулдаь.
<p><a href="proverbs25.html" target="_blank"><b>Кицаш (Притчи) 25:2</b></a>  Везча Аьлан сий да гӀулакхаш къайладахар, паччахьа сий да гӀулакхаш тахкар.
<p><a href="proverbs25.html" target="_blank"><b>Кицаш (Притчи) 25:3</b></a>  Сигалений лакхалах, лаьттан къоаргаленах цакхеташ мо мара, паччахьа дега чу доаллачох а кхетаргвац.
<p><a href="proverbs25.html" target="_blank"><b>Кицаш (Притчи) 25:4</b></a>  ТӀера бӀехал дӀакъоаста а йий, ӀоцӀенде дотув, тӀаккха говзанчоа пхьегӀа хьае гӀирс хургба;
<p><a href="proverbs25.html" target="_blank"><b>Кицаш (Притчи) 25:5</b></a>  дӀаваккха Ӏаьса саг паччахьа юхера, тӀаккха паччахьал иманаца чӀоагӀлургда.
<p><a href="proverbs25.html" target="_blank"><b>Кицаш (Притчи) 25:6</b></a>  Паччахьа хьалхашка мераж урагӀа ма ахийталахь, сийдолчарна юкъе чу ма гӀерталахь;
<p><a href="proverbs25.html" target="_blank"><b>Кицаш (Притчи) 25:7</b></a>  паччахьо ше хьога «Укхаза хьалвала» оале дикагӀа да, сийдолча наха хьалхашка цо хьа юхь йоагаечул. Хьай бӀаргашца хьайна фуннагӀа дайнадале а,
<p><a href="proverbs25.html" target="_blank"><b>Кицаш (Притчи) 25:8</b></a>  саг кхеле веха сих ма лелахь. Фу дергда Ӏа, кхел чакхъяьлча, из бакъ а хинна, хьай гаргарча саго хьайх бехк боаккхе? Эхь хетарг ма дий хьона.
<p><a href="proverbs25.html" target="_blank"><b>Кицаш (Притчи) 25:9</b></a>  Хьай гаргарча сагаца хьай къовсам бале, хьайна болча аьттонна наьха къайле гуча ма яха,
<p><a href="proverbs25.html" target="_blank"><b>Кицаш (Притчи) 25:10</b></a>  наха дӀахозе, бехк боаккхаргба хьох, тӀаккха во цӀи тӀехьара яргьяц хьона.
<p><a href="proverbs25.html" target="_blank"><b>Кицаш (Притчи) 25:11</b></a>  ДоаггӀача аьнна дош тара да дото гома юкъебоахкача дошо Ӏажашта.
<p><a href="proverbs25.html" target="_blank"><b>Кицаш (Притчи) 25:12</b></a>  Дошо гӀалкха, е моллагӀйола цӀенча дошон хозале я ладувгӀа ховча лерга хьаькъал долча саго бехк боаккхаш аьнна дош.
<p><a href="proverbs25.html" target="_blank"><b>Кицаш (Притчи) 25:13</b></a>  Хьувкъам чуэцача хана латтача йӀовхала юкъе гӀолла хьекха шийло мух санна ва тешаме хоамахо: цӀендаь са ураоттаду цо.
<p><a href="proverbs25.html" target="_blank"><b>Кицаш (Притчи) 25:14</b></a>  ДогӀа а доацаш хьекха мух а морхаш а санна ва совгӀаташ лургда аз аьнна из ца дер.
<p><a href="proverbs25.html" target="_blank"><b>Кицаш (Притчи) 25:15</b></a>  Сатохарца тешаве могаргда аьла, хӀаьта аьсалча метто тӀехк кагью.
<p><a href="proverbs25.html" target="_blank"><b>Кицаш (Притчи) 25:16</b></a>  Модз корадаьдий хьона – дегӀа деззар мара ма даалахь, дуэ халаргда хьона, тӀаккха хьалӀеттдергда Ӏа из.
<p><a href="proverbs25.html" target="_blank"><b>Кицаш (Притчи) 25:17</b></a>  Иштта да доттагӀчунцара гӀулакх а: кӀеззигагӀа аха цун цӀагӀа, дукха ухе, Ӏа кӀаьдвергва из, тӀаккха хьо цунна гоамлургва.
<p><a href="proverbs25.html" target="_blank"><b>Кицаш (Притчи) 25:18</b></a>  Чхьонкар, довт е ира тӀаьск санна ва ший гаргарча сага духьала харцтешал деш вола саг.
<p><a href="proverbs25.html" target="_blank"><b>Кицаш (Притчи) 25:19</b></a>  Йохкаенна царг, е астагӀа ког санна да бала бенача дийнахьа тийшаболх боаллача сагага Ӏа догдахар.
<p><a href="proverbs25.html" target="_blank"><b>Кицаш (Притчи) 25:20</b></a>  Шийлача дийнахьа тӀера барзкъа Ӏодоаккхар, е човна тӀа чхьагӀаркъанз дувттар морг ва бала болча дега сакъердаме ашараш лекхар.
<p><a href="proverbs25.html" target="_blank"><b>Кицаш (Притчи) 25:21</b></a>  Хьай моастагӀ меца вале вузаве из, из хьога вале хий ле цунна.
<p><a href="proverbs25.html" target="_blank"><b>Кицаш (Притчи) 25:22</b></a>  Из Ӏа дой, цунна эхь хеттийтаргда Ӏа, цу эхьхетаро воагавергва из, хӀаьта хьона Везча Аьлано совгӀат лургда.
<p><a href="proverbs25.html" target="_blank"><b>Кицаш (Притчи) 25:23</b></a>  Къулбаседехьара боагӀача михо шийла догӀа дахьаш санна, йоахардувцарий метто шийла бӀарахьажар дахь.
<p><a href="proverbs25.html" target="_blank"><b>Кицаш (Притчи) 25:24</b></a>  Баге еттача сесагаца цхьан цӀагӀа вахачул тхов тӀа вахар тол.
<p><a href="proverbs25.html" target="_blank"><b>Кицаш (Притчи) 25:25</b></a>  Гаьнарча мехкара дика кхаъ чӀоагӀа хьогвеннача сага шийла хий санна ба.
<p><a href="proverbs25.html" target="_blank"><b>Кицаш (Притчи) 25:26</b></a>  Ӏаьсача наха калуш вола хьаьнала саг бӀеха шовда санна ва е бӀехбенна хьаст санна ва.
<p><a href="proverbs25.html" target="_blank"><b>Кицаш (Притчи) 25:27</b></a>  Сов дукха модз даар дика дац, массаза ше хеставар лехар а дика дац.
<p><a href="proverbs25.html" target="_blank"><b>Кицаш (Притчи) 25:28</b></a>  Пенаш хаьрцача шахьара тара ва шийна доал де ца хов саг.
<p><a href="proverbs26.html" target="_blank"><b>Кицаш (Притчи) 26:1</b></a>  Ахкан юкъе лоа мо мара, хьувкъам чуэцача хана догӀа мо мара тац Ӏовдалча сагага дика цӀи а.
<p><a href="proverbs26.html" target="_blank"><b>Кицаш (Притчи) 26:2</b></a>  Карардаьнна хьазилг санна, гӀетта дӀа-хьа лела чӀагарг санна байна дӀабаргба цабоагӀаш баьккха сардам.
<p><a href="proverbs26.html" target="_blank"><b>Кицаш (Притчи) 26:3</b></a>  Шод говра еза, дирст вира еза, хӀаьта саьрг Ӏовдалча наьха бовкъамашта беза.
<p><a href="proverbs26.html" target="_blank"><b>Кицаш (Притчи) 26:4</b></a>  Ӏовдалча сага Ӏовдалча къамаьла Ӏа жоп лой, хьо а иззаморг хетаргва.
<p><a href="proverbs26.html" target="_blank"><b>Кицаш (Притчи) 26:5</b></a>  ХӀаьта Ӏовдалча сага Ӏовдалча дешашта Ӏа жоп ца лой, цунна ше хьаькъал долаш хетаргва.
<p><a href="proverbs26.html" target="_blank"><b>Кицаш (Притчи) 26:6</b></a>  Ше ший когаш дӀадахар е ше шийна низ бар санна да Ӏовдалча сагага гӀолла хоам бар.
<p><a href="proverbs26.html" target="_blank"><b>Кицаш (Притчи) 26:7</b></a>  АстагӀчун когаш чоалдувл, иштта хул кица а Ӏовдалча сага багара доагӀаш дале.
<p><a href="proverbs26.html" target="_blank"><b>Кицаш (Притчи) 26:8</b></a>  Ӏовдалча сага сий дар ширдолгах кхертӀо дӀатӀабехкар санна да.
<p><a href="proverbs26.html" target="_blank"><b>Кицаш (Притчи) 26:9</b></a>  Ӏовдалча сага бага доалла кица вехача сага бе йоалла кӀарцхала ткъовролг санна да.
<p><a href="proverbs26.html" target="_blank"><b>Кицаш (Притчи) 26:10</b></a>  Ӏовдалча сага е эггара хьалха хьакхийтача сага гӀулакх дӀатӀадулар ший вари наьха вари къоаста ца веш Ӏадсакх деттача сага тара ва.
<p><a href="proverbs26.html" target="_blank"><b>Кицаш (Притчи) 26:11</b></a>  Ший Ӏеттора юхатӀадоагӀа жӀали санна ше даь Ӏовдала хӀама цӀаькхаза а ца дича Ӏец Ӏовдала саг.
<p><a href="proverbs26.html" target="_blank"><b>Кицаш (Притчи) 26:12</b></a>  Ше доккхача хьаькъала да хеташ вола саг гой хьона? Ӏовдала саг цул чехкагӀа воагӀаргва хьаькъалча.
<p><a href="proverbs26.html" target="_blank"><b>Кицаш (Притчи) 26:13</b></a>  Мекъачо оал: «Наькъа тӀа лом да! Лом лел урамашка гӀолла!»
<p><a href="proverbs26.html" target="_blank"><b>Кицаш (Притчи) 26:14</b></a>  Ший алтамашта гонахьа гобоах наӀаро, хӀаьта мекъа саг ший метта керч.
<p><a href="proverbs26.html" target="_blank"><b>Кицаш (Притчи) 26:15</b></a>  Оаркхингача Ӏочу-м кховд мекъа саг, тӀаккха из бата бихье хьалдахьа могаргдоацаш кӀаьдлу.
<p><a href="proverbs26.html" target="_blank"><b>Кицаш (Притчи) 26:16</b></a>  Шийга хаьттача мекъа саг хьаькъал долашагӀа ва, кхетаме жоп луча ворхӀнел.
<p><a href="proverbs26.html" target="_blank"><b>Кицаш (Притчи) 26:17</b></a>  Ший доацача довна юкъеухар жӀале лергех каеттачоа тара ва.
<p><a href="proverbs26.html" target="_blank"><b>Кицаш (Притчи) 26:18</b></a>  Шийна гонахьа доагаш дола тӀаьскаш кхувсаш, Ӏоажал яхьаш вола эгӀаваь саг санна ва,
<p><a href="proverbs26.html" target="_blank"><b>Кицаш (Притчи) 26:19</b></a>  ший гаргарча сага оапаш а бийце, тӀаккха «Аз-м бегаш ма баьбарий» оала саг.
<p><a href="proverbs26.html" target="_blank"><b>Кицаш (Притчи) 26:20</b></a>  Дахча ца хилча цӀи ягац; йоахараш ца хилча цатоам а дӀабоал.
<p><a href="proverbs26.html" target="_blank"><b>Кицаш (Притчи) 26:21</b></a>  ЙӀовхала кӀора эшаш мо, йоагача цӀера дахча эшаш мо, цатоам лотабара къувсара тӀера вола саг а эш.
<p><a href="proverbs26.html" target="_blank"><b>Кицаш (Притчи) 26:22</b></a>  Хьа гийгача Ӏочуйолха мерза чӀегилгаш санна чам болаш да йоахараш.
<p><a href="proverbs26.html" target="_blank"><b>Кицаш (Притчи) 26:23</b></a>  Во дог а долаш хоза къамаьл дола саг тӀехьанахьа дото хий хьаькхаь лоабата пхьегӀа санна ва.
<p><a href="proverbs26.html" target="_blank"><b>Кицаш (Притчи) 26:24</b></a>  МоастагӀчо хоза дувц, амма дега чу тийшаболх кхоаб.
<p><a href="proverbs26.html" target="_blank"><b>Кицаш (Притчи) 26:25</b></a>  Мел тоам беш дале а цун къамаьл – ма тешалахь цунах; ворхӀ бӀеха уйла йоалл цун дег чу;
<p><a href="proverbs26.html" target="_blank"><b>Кицаш (Притчи) 26:26</b></a>  шийна нах гоама хилар лечкъаду цо, цхьабакъда, цун вол нах вӀашагӀкхийттача гучаяргья.
<p><a href="proverbs26.html" target="_blank"><b>Кицаш (Притчи) 26:27</b></a>  КӀоаг боаккхаш воаллар ше Ӏочувожаргва цу чу; кхера лоамах урагӀхьош воаллачун юхачубоагӀаргба из кхера.
<p><a href="proverbs26.html" target="_blank"><b>Кицаш (Притчи) 26:28</b></a>  Ше хӀалакбу нах гоама хул харцлувчоа; хозача къамаьлаша хӀалакьхилар кийчду.
<p><a href="proverbs27.html" target="_blank"><b>Кицаш (Притчи) 27:1</b></a>  Кхоанара ди ма хестаделахь, цо шийца фу дахьаргда хац хьона.
<p><a href="proverbs27.html" target="_blank"><b>Кицаш (Притчи) 27:2</b></a>  Кхычунга хеставайталахь хье, Ӏайха ца а хеставеш, хийрача сагага хеставайталахь, хьай меттага ма хеставайталахь.
<p><a href="proverbs27.html" target="_blank"><b>Кицаш (Притчи) 27:3</b></a>  Беза ба кхера, аййе ма могга я гӀум, цхьабакъда, Ӏовдалча саго бахьа бала цу шиннел а безагӀа ба.
<p><a href="proverbs27.html" target="_blank"><b>Кицаш (Притчи) 27:4</b></a>  Дорхал къиза я, хьийдда доагӀа хий санна соца ца луш я эгӀазал, хӀаьта а хьанна могаргда энгарал ла?
<p><a href="proverbs27.html" target="_blank"><b>Кицаш (Притчи) 27:5</b></a>  Гучахьа бехк баккхар дикагӀа да лочкъабаь лелабеча безамал.
<p><a href="proverbs27.html" target="_blank"><b>Кицаш (Притчи) 27:6</b></a>  ДоттагӀчо дика ду хьона, цо хьона чов еш дош оале а, хӀаьта моастагӀчун барташ тийшаболх болаш да.
<p><a href="proverbs27.html" target="_blank"><b>Кицаш (Притчи) 27:7</b></a>  Визачунна улха тӀара модз а дика хетац, амма мецачунна къахьа дар а мерза хет.
<p><a href="proverbs27.html" target="_blank"><b>Кицаш (Притчи) 27:8</b></a>  ЦӀагӀара дӀаваха саг – ший бӀы бита оалхазар.
<p><a href="proverbs27.html" target="_blank"><b>Кицаш (Притчи) 27:9</b></a>  Даьтташа а хоза хьадж йоагӀача хӀамаша а дог гӀоздоаккхаш санна тоам болаш хул доттагӀчо дег тӀара деш долча хьехарга ладувгӀа.
<p><a href="proverbs27.html" target="_blank"><b>Кицаш (Притчи) 27:10</b></a>  Хьай доттагӀ а хьай даь доттагӀ а дӀа ма кховсалахь; бала беча гаргалнах болча вада сих ма лелахь, гаьнарча вешел юхера лоалахо ма толий.
<p><a href="proverbs27.html" target="_blank"><b>Кицаш (Притчи) 27:11</b></a>  Хьаькъале хилалахь, са воӀ, са дог гӀоздаккхалахь; тӀаккха ховргда сона сайх бехк баьккхачунга фу ала деза.
<p><a href="proverbs27.html" target="_blank"><b>Кицаш (Притчи) 27:12</b></a>  Кхетам бар кхераме хӀама бӀаргадайча юхаваргва, амма хьисап доаца нах дӀахогӀоргба, тӀаккха царна доккха халахетар хургда.
<p><a href="proverbs27.html" target="_blank"><b>Кицаш (Притчи) 27:13</b></a>  Шийна цавовзача сага кӀалъэттачунгара майрра барзкъа хьадаккхалахь; из дӀа а ца луш соцаделахь, хӀана аьлча, цавовзачун кӀалъэттав из.
<p><a href="proverbs27.html" target="_blank"><b>Кицаш (Притчи) 27:14</b></a>  Геттара Ӏуйрийна ший гаргара саг чӀоагӀача оазаца даькъалвувца эттар цунна сардамаш доахаш воалл моттаргда.
<p><a href="proverbs27.html" target="_blank"><b>Кицаш (Притчи) 27:15</b></a>  Йоачан йолча дийнахьа вӀалла ца соцаш делхача тӀадамашта тара я массаза бартбетташ йола сесаг;
<p><a href="proverbs27.html" target="_blank"><b>Кицаш (Притчи) 27:16</b></a>  из соцае гӀортар – мух соцабе гӀортара тара да, е даьтта тӀаьр-юкъе тоӀаде гӀортара тара да из.
<p><a href="proverbs27.html" target="_blank"><b>Кицаш (Притчи) 27:17</b></a>  Аьшко аьшк ирдеш санна, саго сага аьрхӀал а дӀайоаккх.
<p><a href="proverbs27.html" target="_blank"><b>Кицаш (Притчи) 27:18</b></a>  Инжира га лелаечо инжир юаргья, ший аьлага хьожар сийдолаш хургва.
<p><a href="proverbs27.html" target="_blank"><b>Кицаш (Притчи) 27:19</b></a>  Хи чу сага юхь гуш мо сага дег чу гуш хул саг ше а.
<p><a href="proverbs27.html" target="_blank"><b>Кицаш (Притчи) 27:20</b></a>  Ӏаьхарте, Ӏоажала паччахьалкхе хьалъюзаш яц; иштта мара Ӏабац сага бӀаргаш а.
<p><a href="proverbs27.html" target="_blank"><b>Кицаш (Притчи) 27:21</b></a>  Када чу лоала а дий, цӀен а дий, хьож дотувга, аьшка пхьара пишка чу лоаладий хьож дошувга, хеставеш хьож сагага.
<p><a href="proverbs27.html" target="_blank"><b>Кицаш (Притчи) 27:22</b></a>  Ӏовдала саг келхьар чу ялатаца цхьана охье а, цун Ӏовдалал цох дӀакъастаргьяц.
<p><a href="proverbs27.html" target="_blank"><b>Кицаш (Притчи) 27:23</b></a>  Хьай жа миштад хьежа, хьай Ӏулашта тӀахьожаш хила,
<p><a href="proverbs27.html" target="_blank"><b>Кицаш (Притчи) 27:24</b></a>  рузкъа дуне мел латта хург мичад, оалал а ерригача тӀехьенашка хург мичад.
<p><a href="proverbs27.html" target="_blank"><b>Кицаш (Притчи) 27:25</b></a>  Цонашкара йол араяьккхача, керда тов гучаяьлча, лоаман босенашкара буц гулъе болабелча,
<p><a href="proverbs27.html" target="_blank"><b>Кицаш (Притчи) 27:26</b></a>  тӀаккха Ӏоахараша барзкъаш лургда хьона, божлой ехка кхаш эца а таро хургья хьа.
<p><a href="proverbs27.html" target="_blank"><b>Кицаш (Притчи) 27:27</b></a>  Тоъалла газа шура хургья хьога, хьайна яа а хьай дезалла юае а, чулаттача кхалнахага яийта а.
<p><a href="proverbs28.html" target="_blank"><b>Кицаш (Притчи) 28:1</b></a>  Ӏаьса саг удаш ва, шийна тӀехьаудаш саг веций а, амма хьаьнала саг лом мо майра хул.
<p><a href="proverbs28.html" target="_blank"><b>Кицаш (Притчи) 28:2</b></a>  Харцо сов дукха йолча мехка дукха хул доалахой, амма кхеташ вола доалахо волча мохк дукха а чӀоагӀа а латт.
<p><a href="proverbs28.html" target="_blank"><b>Кицаш (Притчи) 28:3</b></a>  Къе-миска болчарга бала бахьа къе саг ялат тӀадаьнна лаьтта Ӏохьо чӀоагӀа догӀа санна ва.
<p><a href="proverbs28.html" target="_blank"><b>Кицаш (Притчи) 28:4</b></a>  Товрата духьалболчар Ӏаьса нах могабу, Товрат леладераш духьаллат царна.
<p><a href="proverbs28.html" target="_blank"><b>Кицаш (Притчи) 28:5</b></a>  Воча наха кхетаяц нийсхо, амма Веза Аьла лехачар кхетаю из еррига.
<p><a href="proverbs28.html" target="_blank"><b>Кицаш (Притчи) 28:6</b></a>  ЦӀенача наькъ тӀа лела къесаг тол харцахьча новкъа лелача вӀаьхийча сагал.
<p><a href="proverbs28.html" target="_blank"><b>Кицаш (Притчи) 28:7</b></a>  Товрат лорадер кхетам бола воӀ ва, воча нахаца доттагӀал леладер ший даьна эхь тӀадахьаш ва.
<p><a href="proverbs28.html" target="_blank"><b>Кицаш (Притчи) 28:8</b></a>  Йоккха йоал а йоахаш рузкъа гулдеш воаллачо из гулду къеча нахаца къамаьрша волчоа.
<p><a href="proverbs28.html" target="_blank"><b>Кицаш (Притчи) 28:9</b></a>  Товратага ладувгӀа ца ловчун дуӀаш а дегаза да.
<p><a href="proverbs28.html" target="_blank"><b>Кицаш (Притчи) 28:10</b></a>  Хьаьнала саг воча новкъа ваккха гӀертар ше ший боанга чу эккхаргва, хӀаьта дикача нахага беркат кхоачаргда.
<p><a href="proverbs28.html" target="_blank"><b>Кицаш (Притчи) 28:11</b></a>  ВӀаьхийча сага ше хьаькъал долаш хета тарлу, цхьабакъда, кхетам болча къечоа чакх са доагӀаш санна гу цун чухье.
<p><a href="proverbs28.html" target="_blank"><b>Кицаш (Притчи) 28:12</b></a>  Хьаьналча наьха гӀозал йолча хана массанахьа цӀей латт, хӀаьта Ӏаьса нах котбаьлча берригаш дӀалачкъ.
<p><a href="proverbs28.html" target="_blank"><b>Кицаш (Притчи) 28:13</b></a>  Ший къинош лечкъадер хьалваргвац, амма ший уж долга а хайна уж дитача сага къахетам корабоагӀаргба.
<p><a href="proverbs28.html" target="_blank"><b>Кицаш (Притчи) 28:14</b></a>  Даькъалхинна ва Везча Аьлах массаза кхерар, амма дог чӀоагӀденна шийчун тӀара ца воалар бала боацаш вусаргвац.
<p><a href="proverbs28.html" target="_blank"><b>Кицаш (Притчи) 28:15</b></a>  Мискача наха доал деш вола Ӏаьса саг цӀогӀа хьекха лом морг ва е корзагӀъяьнна лела ча морг ва.
<p><a href="proverbs28.html" target="_blank"><b>Кицаш (Притчи) 28:16</b></a>  Кхетам боацача паччахьо ший халкъага гӀелал яхь, амма хьарама рузкъа ца дезачун вахар дӀаьхлургда.
<p><a href="proverbs28.html" target="_blank"><b>Кицаш (Притчи) 28:17</b></a>  ЦӀий хьаьрча саг венна дӀаваллалца удаш хургва; гӀо-новкъастал ма хилда цунна.
<p><a href="proverbs28.html" target="_blank"><b>Кицаш (Притчи) 28:18</b></a>  Харцахьа хӀама доацаш вахар кӀалхарваргва, амма, питамеча новкъа лелар цӀаьхха вожаргва.
<p><a href="proverbs28.html" target="_blank"><b>Кицаш (Притчи) 28:19</b></a>  Ший лаьтта къахьегар виззалца кхача болаш хургва, хӀаьта даьссача сатувсамашта тӀехьаваьнна лелар къелах кхувргва.
<p><a href="proverbs28.html" target="_blank"><b>Кицаш (Притчи) 28:20</b></a>  Тешаме саг дуккхаза даькъала хургва, амма вӀаьхий хила сиха вар таӀазар доацаш вусаргвац.
<p><a href="proverbs28.html" target="_blank"><b>Кицаш (Притчи) 28:21</b></a>  Озабезам бар дика дац, цхьабакъда, цхьабараш кийча хул маькха чӀегилг бахьан долаш а зулам де.
<p><a href="proverbs28.html" target="_blank"><b>Кицаш (Притчи) 28:22</b></a>  ЦӀаьрмата саг сиха хул вӀаьхий хила гӀерташ, цунна ховш хилац, шийга къел хьежалга.
<p><a href="proverbs28.html" target="_blank"><b>Кицаш (Притчи) 28:23</b></a>  ТӀехьагӀо гучадоал, нийсхонца бехк баьккхар дикагӀволга, дикахетийтар духьа хьо хеставаьчул.
<p><a href="proverbs28.html" target="_blank"><b>Кицаш (Притчи) 28:24</b></a>  Ший даьгареи-наьнагареи рузкъа дӀа а доахаш, «Из-м къа дацар» яхар гӀаьрахойх цаӀ ва.
<p><a href="proverbs28.html" target="_blank"><b>Кицаш (Притчи) 28:25</b></a>  ЦӀаьрмата саг къовсамаш даха сиха хул, цхьабакъда, Везча Аьлах тийша вар дикахьегаш ва.
<p><a href="proverbs28.html" target="_blank"><b>Кицаш (Притчи) 28:26</b></a>  Ший кхетамах тийша лелар Ӏовдала саг ва, хьаькъала наькъашка гӀолла лелар кӀалхарваргва.
<p><a href="proverbs28.html" target="_blank"><b>Кицаш (Притчи) 28:27</b></a>  Къечарна каракхувдаш вар хӀама эшаш вахаргвац, амма, царех ший бӀаргаш лечкъадечун сардам эшаргбац.
<p><a href="proverbs28.html" target="_blank"><b>Кицаш (Притчи) 28:28</b></a>  Доал Ӏаьсача нахага кхаьчача нах лечкъа болалу, хӀаьта уж хӀалакьхилча хьаьнала нах совбовл.
<p><a href="proverbs29.html" target="_blank"><b>Кицаш (Притчи) 29:1</b></a>  Дуккхаза бехк баьккхача а дог чӀоагӀденна ший чу тӀара ца воалар цӀаьхха хӀалакьхургва, де дарба а доацаш.
<p><a href="proverbs29.html" target="_blank"><b>Кицаш (Притчи) 29:2</b></a>  Хьаьнала нах совбаьлча нах гӀадболх, Ӏаьсача нахага доал кхаьчача нахага гӀайгӀа хул.
<p><a href="proverbs29.html" target="_blank"><b>Кицаш (Притчи) 29:3</b></a>  Хьаькъала тӀакхувш волча саго ший даьна гӀозал яхь, амма харцахьа лелача кхалнаьха новкъост волчо рузкъа доаду.
<p><a href="proverbs29.html" target="_blank"><b>Кицаш (Притчи) 29:4</b></a>  Нийсхонца кхел лелаеча паччахьо ший мохк чӀоагӀбу, хӀаьта кхаашта сутара волчо из боабу.
<p><a href="proverbs29.html" target="_blank"><b>Кицаш (Притчи) 29:5</b></a>  Дика хетийтар духьа ший гаргарча сагага харцдар дувцача саго цун когашта боанг кечъю.
<p><a href="proverbs29.html" target="_blank"><b>Кицаш (Притчи) 29:6</b></a>  Во саг ший къиноша лоац, хӀаьта хьаьнала саг сакъердаш а гӀозваьнна а ва.
<p><a href="proverbs29.html" target="_blank"><b>Кицаш (Притчи) 29:7</b></a>  Хьаьналча саго йоакхо ю къеча наьха бокъонашта, амма Ӏаьса саг уж йовза ловш а хилац.
<p><a href="proverbs29.html" target="_blank"><b>Кицаш (Притчи) 29:8</b></a>  Кхардача наха шахьар корзагӀйоах, хӀаьта хьаькъал долчар эгӀазал южаю.
<p><a href="proverbs29.html" target="_blank"><b>Кицаш (Притчи) 29:9</b></a>  Хьаькъалдар Ӏовдалча сагаца кхеле воде, цигача эгӀазали тӀехбеттамаши мара хургдац, сатем а хургбац.
<p><a href="proverbs29.html" target="_blank"><b>Кицаш (Притчи) 29:10</b></a>  Къизача наха гоама ба цӀена нах, хӀаьта хьаьнала нах боабе а гӀерт уж.
<p><a href="proverbs29.html" target="_blank"><b>Кицаш (Притчи) 29:11</b></a>  Ӏовдалча саго кортамукъа дӀахец ший эгӀазал, амма хьаькъал долчо доал ду шийна.
<p><a href="proverbs29.html" target="_blank"><b>Кицаш (Притчи) 29:12</b></a>  Доалахо оапашка ладувгӀаш хуле, цун мел вола Ӏу Ӏаьса хургва.
<p><a href="proverbs29.html" target="_blank"><b>Кицаш (Притчи) 29:13</b></a>  Къечун а цунна низ бечун а цхьa хӀама да цхьатарра: царна шиннена а вахар деннад Везча Аьлано.
<p><a href="proverbs29.html" target="_blank"><b>Кицаш (Притчи) 29:14</b></a>  Паччахьо ше къеча наьха кхел еча хана нийсхо лелайой, цун доал чӀоагӀа а дукха а латтаргда.
<p><a href="proverbs29.html" target="_blank"><b>Кицаш (Притчи) 29:15</b></a>  Саьргои бехк баккхарои хьаькъал лу, хӀаьта бӀарг ца локхаш дитача беро ший нанна эхь тӀадахь.
<p><a href="proverbs29.html" target="_blank"><b>Кицаш (Притчи) 29:16</b></a>  Ӏаьса нах совбаьлча къинош алсамдовл, цхьабакъда, хьаьналча наха гургда уж хӀалакьхилар.
<p><a href="proverbs29.html" target="_blank"><b>Кицаш (Притчи) 29:17</b></a>  ТаӀазар лоаттаде воӀа, тӀаккха цо сатем хулийтаргба хьа; хьа сина гӀозал ергья цо.
<p><a href="proverbs29.html" target="_blank"><b>Кицаш (Притчи) 29:18</b></a>  Пайхамарал доацача метте нах чурабовл; цхьабакъда, даькъала ба Товратаца бахараш.
<p><a href="proverbs29.html" target="_blank"><b>Кицаш (Притчи) 29:19</b></a>  Лай саг тоаве могаргдац духхьал дешашца: яхар кхета-м ду цо, ладувгӀац-кх.
<p><a href="proverbs29.html" target="_blank"><b>Кицаш (Притчи) 29:20</b></a>  Уйла а ца еш сиха дош оалаш вола саг вайнавий хьона? Ӏовдала саг цул чехкагӀа меттавоагӀаргва.
<p><a href="proverbs29.html" target="_blank"><b>Кицаш (Притчи) 29:21</b></a>  ЗӀамига волча хана денз лай боча Ӏомаваь вале, цо юххера а бала бергба хьона.
<p><a href="proverbs29.html" target="_blank"><b>Кицаш (Притчи) 29:22</b></a>  Сиха эгӀазъухачо цатоамаш доах, каст-каста эгӀазъухачо дукха къинош ду.
<p><a href="proverbs29.html" target="_blank"><b>Кицаш (Притчи) 29:23</b></a>  Сага сонтало цун корта чубохийт, хӀаьта аьсалча сага сий айлу.
<p><a href="proverbs29.html" target="_blank"><b>Кицаш (Притчи) 29:24</b></a>  Къушца лела саг ше шийна моастагӀ ва; цунна хоз, тешашка боккъала шоашта дайнар хьадувца, яхаш, дехар деш, ца дувце шоана Даьла наӀалт хургда, яхаш, цхьабакъда, цо хӀама алац.
<p><a href="proverbs29.html" target="_blank"><b>Кицаш (Притчи) 29:25</b></a>  Сагах бола кхерам – боанг я, хӀаьта Везча Аьлага догдоахар хӀамах кхера везаш вац.
<p><a href="proverbs29.html" target="_blank"><b>Кицаш (Притчи) 29:26</b></a>  Доалахочун дика лехаш ба дуккхабараш, цхьабакъда, нийсхо Везча Аьлага я.
<p><a href="proverbs29.html" target="_blank"><b>Кицаш (Притчи) 29:27</b></a>  Нийсхо йоацараш дегаза ба хьаьналча наха, хӀаьта нийсача новкъа лелараш дегаза ба Ӏаьсача наха.
<p><a href="proverbs30.html" target="_blank"><b>Кицаш (Притчи) 30:1</b></a>  Ер Якха виӀий АгӀура дешаш да, цун хьехам ба ер. Итиилага а, Итиилага а, Ухалага а аьннад цо:
<p><a href="proverbs30.html" target="_blank"><b>Кицаш (Притчи) 30:2</b></a>  «Наха юкъе эггара ӀовдалагӀа ва со; адама кхетам бац сога.
<p><a href="proverbs30.html" target="_blank"><b>Кицаш (Притчи) 30:3</b></a>  Хьаькъал Ӏомадаь дац аз; Везча Даьлах дар ховш а вац со.
<p><a href="proverbs30.html" target="_blank"><b>Кицаш (Притчи) 30:4</b></a>  Малув сигала хьалтӀаваьнна юха кӀалаваьннар? Хьан гулбаьб мух ший коанашка? Хьан мегад хий Ший ферта юкъехьоарчаде? Малув лаьттан доазонаш чӀоагӀдаьр? Фуй цун цӀи? Фуй цун виӀий цӀи? Хой хьона?
<p><a href="proverbs30.html" target="_blank"><b>Кицаш (Притчи) 30:5</b></a>  Везча Аьлан хӀара дош цӀена да; Шийх тийшаболчарна гӀал я Из.
<p><a href="proverbs30.html" target="_blank"><b>Кицаш (Притчи) 30:6</b></a>  Цун дешаш тӀа дош ма тоха, Цо бехк боаккхаргба хьох, харцлувр а хургва хьох.
<p><a href="proverbs30.html" target="_blank"><b>Кицаш (Притчи) 30:7</b></a>  Ши хӀама дех аз Хьогара, Веза Аьла, ак ма ала сона, со дийна волча хана:
<p><a href="proverbs30.html" target="_blank"><b>Кицаш (Притчи) 30:8</b></a>  гаьнадаккха сона даьсса хабари харцкъамаьли, ма я сона къел а е хьал а, цхьабакъда, сискал хилийта сона,
<p><a href="proverbs30.html" target="_blank"><b>Кицаш (Притчи) 30:9</b></a>  со тӀехвузаргвоацаш, „Малув из Веза Аьла?“ – аьнна, со Хьайх варгвоацаш, со къело лоацаргвоацаш, къоал де волалургвоацаш, цу къоалаца сай Даьла цӀи бӀехъеш.
<p><a href="proverbs30.html" target="_blank"><b>Кицаш (Притчи) 30:10</b></a>  Лай даьга цу лайх доацар ма дувца, цу лай наӀалт хьайх латаргдоацаш, хьай бехках хьайна бала хургбоацаш.
<p><a href="proverbs30.html" target="_blank"><b>Кицаш (Притчи) 30:11</b></a>  Болаш ба, шоай даьшта сардамаш доахараш, шоай ноаной даькъал ца бувцараш.
<p><a href="proverbs30.html" target="_blank"><b>Кицаш (Притчи) 30:12</b></a>  Болаш ба шоаш цӀена хетараш, шоай бӀехалах шоаш цӀенбеннабоаццаше.
<p><a href="proverbs30.html" target="_blank"><b>Кицаш (Притчи) 30:13</b></a>  Болаш ба уж – ма сонта хьеж цар бӀаргаш, ма догкхоардош да цар бӀарахьажар!
<p><a href="proverbs30.html" target="_blank"><b>Кицаш (Притчи) 30:14</b></a>  Болаш ба къиза нах, шоай цергаш довташ мо яраш, шоай мочхалаш урсаш мо дараш, лаьттан букъ тӀа мискаш баар духьа, наха юкъера къебараш баар духьа.
<p><a href="proverbs30.html" target="_blank"><b>Кицаш (Притчи) 30:15</b></a>  Докхорга ши йоӀ я. „Хьада! – цӀогӀа хьекх цар. – Хьада!“ Ераш я вӀалла хьал ца юза кхо хӀама, нийсагӀа аьлча, йиъ хӀама, вӀалла а „тоъаргда“ аргдоаца:
<p><a href="proverbs30.html" target="_blank"><b>Кицаш (Притчи) 30:16</b></a> Ӏаьхарте, бер ца хула че, массаза а хих хьегаш латта лаьтта, цӀи, „тоъаргда“ аргдоаца.
<p><a href="proverbs30.html" target="_blank"><b>Кицаш (Притчи) 30:17</b></a>  Ший даьх цавашачун бӀарг, наьнага ладувгӀарах догкхоардош волчун бӀарг, аренца лелача къайгаша буаргба, аьрзе кӀоригаша дӀакхоалларгба.
<p><a href="proverbs30.html" target="_blank"><b>Кицаш (Притчи) 30:18</b></a>  Ер кхо хӀама да, аз кхета ца деш, нийсагӀа аьлча, диъ хӀама да, со цецвоаккхаш:
<p><a href="proverbs30.html" target="_blank"><b>Кицаш (Притчи) 30:19</b></a>  сигала гӀолла аьрзе бу никъ, лоаман чхара тӀа гӀолла лихьо бу никъ, форда тӀа гӀолла кемо бу никъ, къонах йоӀ йолча вода никъ.
<p><a href="proverbs30.html" target="_blank"><b>Кицаш (Притчи) 30:20</b></a>  Харцахьлелача сесага никъ иштта ба: хӀама диар, бат цӀенйир, тӀаккха аьлар: „Цхьаккха во хӀама даьдац-кх аз“.
<p><a href="proverbs30.html" target="_blank"><b>Кицаш (Притчи) 30:21</b></a>  Кхо хӀама да лаьтта оагадеш, нийсагӀа аьлча, диъ да уж лаьттана ла ца могаш дола хӀамаш:
<p><a href="proverbs30.html" target="_blank"><b>Кицаш (Притчи) 30:22</b></a>  паччахьа дарж кхаьча лай, сискалах виза Ӏовдал,
<p><a href="proverbs30.html" target="_blank"><b>Кицаш (Притчи) 30:23</b></a>  наха дегаза йолаш маьре йода кхалсаг, ший фусамнаьна когаметта этта чулатта кхалсаг.
<p><a href="proverbs30.html" target="_blank"><b>Кицаш (Притчи) 30:24</b></a>  Диъ дийнат да укх лаьтта зӀамига кхелла, цхьабакъда, хьаькъал долча нахал хьаькъалдолашагӀа:
<p><a href="proverbs30.html" target="_blank"><b>Кицаш (Притчи) 30:25</b></a>  зунгатий – низа чӀоагӀа дац уж, амма аьхки кийчбу цар шоашта Ӏай баа кхача;
<p><a href="proverbs30.html" target="_blank"><b>Кицаш (Притчи) 30:26</b></a>  лоаман пхьагалаш – низ чӀоагӀа бац цар, амма фусамаш чхараш тӀа я цар;
<p><a href="proverbs30.html" target="_blank"><b>Кицаш (Притчи) 30:27</b></a>  цӀодз – паччахь вац цун, цхьабакъда, царех хӀараяр нийссача мугӀарех йода;
<p><a href="proverbs30.html" target="_blank"><b>Кицаш (Притчи) 30:28</b></a>  шалкъа – кулгаца лаца йиш я из, цхьабакъда, паччахьа цӀеношка а хул из.
<p><a href="proverbs30.html" target="_blank"><b>Кицаш (Притчи) 30:29</b></a>  Боаккхаш бола гӀа кура болаш я ер кхо хӀама, нийсагӀа аьлча, йиъ я уж, борал кура долаш:
<p><a href="proverbs30.html" target="_blank"><b>Кицаш (Притчи) 30:30</b></a>  лом, оакхарашта юкъе чӀоагӀагӀа дола, цхьаннена а тӀехьашкахьа даргдоаца,
<p><a href="proverbs30.html" target="_blank"><b>Кицаш (Притчи) 30:31</b></a>  кура йоагӀа боргӀал; бодж, бӀуна керте латта паччахь.
<p><a href="proverbs30.html" target="_blank"><b>Кицаш (Притчи) 30:32</b></a>  Нагахьа санна сонтаваллал хье Ӏовдала хинна вале, е дагахьа во уйла кхоабаш хье хиннавале, – кулг тӀа а оттадай дӀакъовла хьай баге!
<p><a href="proverbs30.html" target="_blank"><b>Кицаш (Притчи) 30:33</b></a>  Шура лийсача даьтта ма хургдий, мерех хӀама техача цӀий Ӏо ма гӀоргдий, хӀаьта эгӀазло Ӏа лотайой – дов ма хургдий».
<p><a href="proverbs31.html" target="_blank"><b>Кицаш (Притчи) 31:1</b></a>  Ераш да паччахьа Лемуила хьаькъале дешаш, цунна нанас хьийха дола:
<p><a href="proverbs31.html" target="_blank"><b>Кицаш (Притчи) 31:2</b></a>  «Ва са воӀ, са че чура ваьнна воӀ; ва са воӀ, са дуӀашта денна жоп!
<p><a href="proverbs31.html" target="_blank"><b>Кицаш (Притчи) 31:3</b></a>  Ма телалахь хьай низ кхалнаха, ма лелалахь цу паччахьаш хӀалакбечарца.
<p><a href="proverbs31.html" target="_blank"><b>Кицаш (Притчи) 31:4</b></a>  Паччахьаш бац, Лемуил, паччахьаш бац чхьагӀар меладезараш, доалахой бац къаракъага дог оттадезараш,
<p><a href="proverbs31.html" target="_blank"><b>Кицаш (Притчи) 31:5</b></a>  маларах беха, царна Ӏадаташ дицлургдоацаш, берригача мискашкара бокъонаш цар дӀайоахаргйоацаш.
<p><a href="proverbs31.html" target="_blank"><b>Кицаш (Притчи) 31:6</b></a>  ДӀале къаракъ бовш латтачарна, дӀале чхьагӀар къиза гӀайгӀа кхаьчарашта.
<p><a href="proverbs31.html" target="_blank"><b>Кицаш (Притчи) 31:7</b></a>  ДӀамалийта царга – шоай къел йицлургья царна, шоай балаш кхы дагадохаргдац царна.
<p><a href="proverbs31.html" target="_blank"><b>Кицаш (Притчи) 31:8</b></a>  Ала бокъо йоацачарна хьалхара дӀаала, берригача даькъазча наьха бокъонаш лораергйолаш.
<p><a href="proverbs31.html" target="_blank"><b>Кицаш (Притчи) 31:9</b></a>  ДӀаала, нийсхо лоаттаеш; къеболчари мискайи бокъонаш лорае».
<p><a href="proverbs31.html" target="_blank"><b>Кицаш (Притчи) 31:10</b></a>  Дика сесаг – хьанна короргья из? Жовхьарел лакхагӀа ба цун мах.
<p><a href="proverbs31.html" target="_blank"><b>Кицаш (Притчи) 31:11</b></a>  Догтийша ва цох мар; цунца зе хургдац цунна.
<p><a href="proverbs31.html" target="_blank"><b>Кицаш (Притчи) 31:12</b></a>  Дика дахь цо цунна, дахьац во, ший вахара хӀара денна.
<p><a href="proverbs31.html" target="_blank"><b>Кицаш (Притчи) 31:13</b></a>  Тха доаккх цо, гета Ӏалашду цо, ший кулгашца гӀоза къахьег цо.
<p><a href="proverbs31.html" target="_blank"><b>Кицаш (Притчи) 31:14</b></a>  Базархой кемашта тара я из – гаьнара Ӏалашъю цо ший сискал.
<p><a href="proverbs31.html" target="_blank"><b>Кицаш (Притчи) 31:15</b></a>  Сатассалехьа гӀотт из, ший дезалла кхача кийчбу цо, чулаттачарна болх хулийт цо.
<p><a href="proverbs31.html" target="_blank"><b>Кицаш (Притчи) 31:16</b></a>  Мегаргдола кха лаха а из эца а вӀаштӀехьдоал цун; ше хьадаьчох цу тӀа комсаш дӀаюв цо.
<p><a href="proverbs31.html" target="_blank"><b>Кицаш (Притчи) 31:17</b></a>  Эзза юкъ а йийхкий кадай бу моллагӀа а болх; моллагӀча балхан низ тоъ цун кулгий.
<p><a href="proverbs31.html" target="_blank"><b>Кицаш (Притчи) 31:18</b></a>  Ший базар пайда бахьаш йолга хов цунна; бийсан йовц цун чиркхат.
<p><a href="proverbs31.html" target="_blank"><b>Кицаш (Притчи) 31:19</b></a>  Ший кулгаш тха оалхача ехка тӀа дохк цо, йоачӀиг хьабе долл цо.
<p><a href="proverbs31.html" target="_blank"><b>Кицаш (Притчи) 31:20</b></a>  Таро йоацачун йийла я цун тӀаьр-юкъ, къеболчарна новкъостал ду цо.
<p><a href="proverbs31.html" target="_blank"><b>Кицаш (Притчи) 31:21</b></a>  Лоа делх аьнна кхера езац цун, дезал дагабоахкаш; дӀайха барзкъаш дувх цун хӀара дезалхочунна.
<p><a href="proverbs31.html" target="_blank"><b>Кицаш (Притчи) 31:22</b></a>  Ший метта кхоллараш ше хьаду цо, диткъача гетеи дезача цӀеча кӀадахи барзкъаш дувхаду цо.
<p><a href="proverbs31.html" target="_blank"><b>Кицаш (Притчи) 31:23</b></a>  Цун мар лоархӀаш ва шахьара коа-наӀарашкарча пхьегӀа тӀа – мехка къоаношта юкъе я цун моттиг.
<p><a href="proverbs31.html" target="_blank"><b>Кицаш (Притчи) 31:24</b></a>  Гета барзкъаш хьа а деш, дувхк цо, базархошта тӀехкараш лоаттаду цо.
<p><a href="proverbs31.html" target="_blank"><b>Кицаш (Притчи) 31:25</b></a>  Низи сийлеи да цун барзкъаш, кхерам боацаш, гӀозалца хьеж из кхоанарча денга.
<p><a href="proverbs31.html" target="_blank"><b>Кицаш (Притчи) 31:26</b></a>  Хьаькъал долаш да цун къамаьл, дика хила хьех цо.
<p><a href="proverbs31.html" target="_blank"><b>Кицаш (Притчи) 31:27</b></a>  Ший фусама гӀулакхашта тӀахьожам лоаттабу цо; деш хӀама доацаш юац цо сискал.
<p><a href="proverbs31.html" target="_blank"><b>Кицаш (Притчи) 31:28</b></a>  Цун бераш хьалгӀовт, «даькъалъяр» оал цар цох, иштта мара а хоастаю из:
<p><a href="proverbs31.html" target="_blank"><b>Кицаш (Притчи) 31:29</b></a>  «Дукха ба дика истий, цхьабакъда, хьо цу массарел а тӀех я».
<p><a href="proverbs31.html" target="_blank"><b>Кицаш (Притчи) 31:30</b></a>  Тоамболаш хилар Ӏехавеш хул, хозал сиха йода, цхьабакъда, Везча Аьлах кхераш йола кхалсаг хоастае мегаргйолаш я.
<p><a href="proverbs31.html" target="_blank"><b>Кицаш (Притчи) 31:31</b></a>  Цунна доагӀаш дола совгӀат дӀале цунна: шахьара коа-наӀарашка пхьегӀа тӀа сийленца дувцалда цун гӀулакхаш.
<p><a href="jonah1.html" target="_blank"><b>Юнус-пайхамар (Иона) 1:1</b></a>  Везача Аьлан дош дера Юнусага, Амафийна воӀага:
<p><a href="jonah1.html" target="_blank"><b>Юнус-пайхамар (Иона) 1:2</b></a>  «ХьалгӀатте, дӀагӀо Ниневе, йоккхача шахьаре, дӀакхайкаде цигарча бахархошка, цар леладу во гӀулакхаш Сона ховш долга».
<p><a href="jonah1.html" target="_blank"><b>Юнус-пайхамар (Иона) 1:3</b></a>  Везача Аьлах ведда Фарсисе вахар духьа гӀаьттар Юнус, ӀокӀала ваьлар из Иоппе, кема корадир цунна, Фарсисе дӀадодаш, мах дӀа а бенна цу тӀа хайра из, Везача Аьланна гаьна валар духьа.
<p><a href="jonah1.html" target="_blank"><b>Юнус-пайхамар (Иона) 1:4</b></a>  Бакъда, Везача Аьлано форда тӀа чӀоагӀа мух балийта, унзара талгӀеш хьоаяьй, кема дохача кхоачийташ.
<p><a href="jonah1.html" target="_blank"><b>Юнус-пайхамар (Иона) 1:5</b></a>  Кхерабенна кема тӀа багӀа болхлой, ши-ший даьлага кхайкаш хиннаб, новкъостал дехаш; хӀаьта Юнус цу хана, кема чухьнахьа Ӏочу а ваьнна, мерзача набарах дӀатхьайсавар.
<p><a href="jonah1.html" target="_blank"><b>Юнус-пайхамар (Иона) 1:6</b></a>  Хьавенача кема кертте латтачо аьннад: «Хьо хӀана ул тхьайса? ХьагӀатта, хьай Даьлага кхайка: Далла дага доха а мег вай, къахетам бе а мег вайх, тӀаккха лергдац вай».
<p><a href="jonah1.html" target="_blank"><b>Юнус-пайхамар (Иона) 1:7</b></a>  Шоайла аьннад: «Хьадовле, кхадж тоссаргба вай, мала бахьан долаш ер хӀама вайна хиннад хара духьа». Кхадж тессаб, кхадж бежаб Юнуса.
<p><a href="jonah1.html" target="_blank"><b>Юнус-пайхамар (Иона) 1:8</b></a>  ТӀаккха аьннад цунга: «Алал тхога, мала бахьан долаш нийсденнад ер хатар тхона? Фу леладеш, мичахьара воагӀаш ва хьо? Мичаб хьа мохк, малагӀча халкъах ва хьо?»
<p><a href="jonah1.html" target="_blank"><b>Юнус-пайхамар (Иона) 1:9</b></a>  Цо аьннад царга: «Со жугтий къамах ва, форди, лаьттеи, сигаленаши хьакхелла Даьла, Веза Аьла, лоархӀаш ва со».
<p><a href="jonah1.html" target="_blank"><b>Юнус-пайхамар (Иона) 1:10</b></a>  Из хезача, геттара чӀоагӀа кхерабеннача наха аьннад цунга: «Из фуд Ӏа даьр?» ХӀана аьлча, шоашта ховш хиларах, цо хьааларах, из Везача Аьлах ведда водаш волга.
<p><a href="jonah1.html" target="_blank"><b>Юнус-пайхамар (Иона) 1:11</b></a>  Цунга аьлар цар: «Оаха фу де деза хьона, ер форд тхоашта бужаргболаш?» Цу хана форд чӀоагӀа михьара баьннабар.
<p><a href="jonah1.html" target="_blank"><b>Юнус-пайхамар (Иона) 1:12</b></a>  ТӀаккха цо аьлар царга: «Со хьа а лаьце, форда чу кхосса, тӀаккха форд соцаргба шоана, сона хов, се бахьан долаш ер форд корзагӀбаьнналга».
<p><a href="jonah1.html" target="_blank"><b>Юнус-пайхамар (Иона) 1:13</b></a>  Цхьабакъда, нах чуийнна лаьттагахьа юха кхача гӀерташ, кема пескаш хьокхаш хиннаб, хӀаьта а цар из вӀаштӀехьа далацар, форд корзагӀбоалаш латтар.
<p><a href="jonah1.html" target="_blank"><b>Юнус-пайхамар (Иона) 1:14</b></a>  ТӀаккха Везача Аьлага кхейкаб уж, цар аьннад: «Дех оаха Хьогара, тха Веза Аьла, ма доаде тхо, укх сага са бахьан долаш, ма латийталахь тхох бехке доаца цӀий: хӀана аьлча, Ӏа Хьайна ловр даь хиларагӀ!»
<p><a href="jonah1.html" target="_blank"><b>Юнус-пайхамар (Иона) 1:15</b></a>  Хьа а лаьца, форда чу кхессав Юнус, тӀаккха форд тийнаб корзагӀбаьнначара.
<p><a href="jonah1.html" target="_blank"><b>Юнус-пайхамар (Иона) 1:16</b></a>  Кхерабеннаб уж нах Везача Аьлах боккхача кхерамах, цудухьа цар Везача Даьла духьа сагӀа даккха лаьрхӀар, нигат а дир.
<p><a href="jonah2.html" target="_blank"><b>Юнус-пайхамар (Иона) 2:1</b></a>  Везача Аьлано хоам байтаб боккхача чкъаьрага, Юнус дӀакхалла аьнна; цу чкъаьран кер чу хиннав Юнус кхаь денна, кхаь бус.
<p><a href="jonah2.html" target="_blank"><b>Юнус-пайхамар (Иона) 2:2</b></a>  Ший Везача Аьланга кхейкав Юнус чкъаьран кер чура.
<p><a href="jonah2.html" target="_blank"><b>Юнус-пайхамар (Иона) 2:3</b></a>  Цо аьннад: «Везача Аьланга кхайкар со, сайна хала долча хана, Цунна хезар со; се веннарг лаьрхӀа новкъостал дехаш мухь хьекхар аз, хӀаьта Хьона хезар са оаз.
<p><a href="jonah2.html" target="_blank"><b>Юнус-пайхамар (Иона) 2:4</b></a>  Форда бухе чувахийтар Ӏа со, талгӀеша го баьбар сона, Хьа мел дола хиш, Хьа мел йола талгӀеш сона тӀагӀолла лелар.
<p><a href="jonah2.html" target="_blank"><b>Юнус-пайхамар (Иона) 2:5</b></a>  Аз аьлар: Хьай бӀаргашта дӀакъайлаваьккхар Ӏа со, иштта дале а вахаргва, сона юха а гургда Хьа Деза ЦӀа.
<p><a href="jonah2.html" target="_blank"><b>Юнус-пайхамар (Иона) 2:6</b></a>  Са дег тӀа кхаччалца хиша гобаьбар сона, бух боацача юкъе ваьннавар со, са кертах хьаьрчар фордачура баьцаш.
<p><a href="jonah2.html" target="_blank"><b>Юнус-пайхамар (Иона) 2:7</b></a>  Лоам кхоачалуча кхаччалца со кӀала ваьлар, сона хетар лаьтто тоӀаваь се вусаргва; хӀаьта, Са Веза Даьла, Ӏа баьдеча кӀоаргача кӀоагчура арадаьккхар са са.
<p><a href="jonah2.html" target="_blank"><b>Юнус-пайхамар (Иона) 2:8</b></a>  Сайна чухь кхы са ца дисача хана дагавехар сона Веза Аьла, са дуӀа Хьона дӀахезар, Хьа Сийдолча Даьла ЦӀагӀа дӀакхаьчар.
<p><a href="jonah2.html" target="_blank"><b>Юнус-пайхамар (Иона) 2:9</b></a>  Харцболча, низ боацача даьлашта тӀехьа баьннараша шоашта хургболча Хьа къахетамах боах шоаш.
<p><a href="jonah2.html" target="_blank"><b>Юнус-пайхамар (Иона) 2:10</b></a>  ХӀаьта аз раьза а волаш сагӀа доаккхаргда Хьона; айса аьннар кхоачашдергда. Везача Аьлангара да кӀалхаравалар!»
<p><a href="jonah2.html" target="_blank"><b>Юнус-пайхамар (Иона) 2:11</b></a>  Чкъаьрага Везача Аьлано амар даьд, цо из лаьтта ара кхессав.
<p><a href="jonah3.html" target="_blank"><b>Юнус-пайхамар (Иона) 3:1</b></a>  ЦӀаькхаза а Везача Аьлан дош дера Юнусага:
<p><a href="jonah3.html" target="_blank"><b>Юнус-пайхамар (Иона) 3:2</b></a>  «ГӀатта, гӀо Ниневе, йоккхача шахьар тӀа, Аз хьайга аьннар кхайкаде цига».
<p><a href="jonah3.html" target="_blank"><b>Юнус-пайхамар (Иона) 3:3</b></a>  Шийга Везача Аьлано аьннача бесса, кеч а венна, Юнус вахар Ниневе; Ниневи чӀоагӀа йоккха шахьар яр, кхаь дийнахьа никъ билла йоккха яр из.
<p><a href="jonah3.html" target="_blank"><b>Юнус-пайхамар (Иона) 3:4</b></a>  Волавелар Юнус шахьаре гӀолла никъ бе, цхьан дийнахьа тоъала шийна мога никъ а беш, цо кхайкадора, кхы а шовзткъа ди даьлча Ниневи йохаргья яхаш.
<p><a href="jonah3.html" target="_blank"><b>Юнус-пайхамар (Иона) 3:5</b></a>  Уж дешаш дӀахеза тийшар Ниневихой Везача Аьлах, марха лаьцар, биркъа хӀамаш тӀайийхар, зӀамигачунгара воккхачунга кхаччалца.
<p><a href="jonah3.html" target="_blank"><b>Юнус-пайхамар (Иона) 3:6</b></a>  Из дош дӀахезар Ниневе паччахьа, из гӀаьттар ше вагӀача паччахьа гӀанда тӀара, шийна тӀера паччахьа гӀирс Ӏо а баьккха, къеча сага гӀирс тӀабийхар, Ӏовкъар тӀа Ӏохайра.
<p><a href="jonah3.html" target="_blank"><b>Юнус-пайхамар (Иона) 3:7</b></a>  Цо дӀакхайкаде аьлар, Ниневе паччахьа а цунна гонахьарчар а цӀерагӀа: «Наха а, хьайбаша а, шерчаша а, устагӀаша а хӀама ма юийла, хий ма малда, дажа ма гӀолда уж.
<p><a href="jonah3.html" target="_blank"><b>Юнус-пайхамар (Иона) 3:8</b></a>  Нах а, хьайбаш а къе дувхар дийха хилда, хӀаравар ма хулла Везача Аьлага кхайкаш хилва, хӀаравар воча хӀаман наькъ тӀара воалалва, ший кулгех зулам ца далийта хьожалва.
<p><a href="jonah3.html" target="_blank"><b>Юнус-пайхамар (Иона) 3:9</b></a>  Хьанна хов, Везача Аьлано Ший эгӀазло юхаерзайой а, тӀаккха вай ца леш дуссарг ма дий».
<p><a href="jonah3.html" target="_blank"><b>Юнус-пайхамар (Иона) 3:10</b></a>  Везача Аьланна бӀаргадайра цар гӀулакхаш, уж воча гӀулакхаш тӀара баьнна хилар, тӀаккха Ше царна дергда аьнна во хӀама ца деш уж битар, къахийтта.
<p><a href="jonah4.html" target="_blank"><b>Юнус-пайхамар (Иона) 4:1</b></a>  Юнус чӀоагӀа из дагадоаллаш эгӀазваха вар.
<p><a href="jonah4.html" target="_blank"><b>Юнус-пайхамар (Иона) 4:2</b></a>  Везача Аьланна дуӀа деш аьлар цо: «Ва Веза Аьла, из децарий аз дийцар, сай мехка волча хана. Цудухьа вада веннавар со Фарсисе, хӀана аьлча, сона ховра, Хьо, Веза Аьла, къахетаме, дог лазаш, дукха сатохаш, боккхача безамца, бохам хилар ца дезаш волга.
<p><a href="jonah4.html" target="_blank"><b>Юнус-пайхамар (Иона) 4:3</b></a>  ХӀанз, Веза Аьла, дӀаэца са вахар, сона дикагӀа да вахачул велча».
<p><a href="jonah4.html" target="_blank"><b>Юнус-пайхамар (Иона) 4:4</b></a>  Везача Аьлано аьлар тӀаккха: «Иштта чӀоагӀа эгӀазвахар нийса дий?»
<p><a href="jonah4.html" target="_blank"><b>Юнус-пайхамар (Иона) 4:5</b></a>  Араваьлар Юнус шахьарера, малх боалехьа дӀавахар, цига шийна бу а теха, цунна кӀала Ӏийне Ӏохайра, шахьарах фу хул хар духьа.
<p><a href="jonah4.html" target="_blank"><b>Юнус-пайхамар (Иона) 4:6</b></a>  ХьалтӀа ялийтар Везача Аьлано баьцовгӀа, из айелар Юнуса тӀагӀолла, цунна керта тӀа Ӏи хургдолаш, цунна хинна бохам дӀабаргболаш. Юнус чӀоагӀа гӀадвахар цу баьцовгӀана.
<p><a href="jonah4.html" target="_blank"><b>Юнус-пайхамар (Иона) 4:7</b></a>  ТӀаккха Везача Аьлано нийсдир, шоллагӀча дийнахьа из баьцовгӀа сатоссаш нӀано яъа йолаергйолаш, тӀаккха из йокъаенна дӀаяргйолаш.
<p><a href="jonah4.html" target="_blank"><b>Юнус-пайхамар (Иона) 4:8</b></a>  Малх арабаьнначул тӀехьагӀа Везача Аьлано малхбоалехьара бӀайха мух а хьакхийта, малхо Юнуса корта боагабе болабир, сов чӀоагӀа цамогаш, цо аьлар: «Вахачул аттагӀа дар сона велча».
<p><a href="jonah4.html" target="_blank"><b>Юнус-пайхамар (Иона) 4:9</b></a>  ТӀаккха аьлар Везача Аьлано Юнусага: «БаьцовгӀа бахьан долаш иштта эгӀазвахар хьо?» Цо аьлар: «ЧӀоагӀа эгӀазвахар, валлала».
<p><a href="jonah4.html" target="_blank"><b>Юнус-пайхамар (Иона) 4:10</b></a>  ТӀаккха аьлар Везача Аьлано: «Хьона кхом хет Ӏайха къа ца хьийгача, Ӏайха ца кхеяьча, цхьан бийсан хьал а кхийна дӀаяьннача зӀамигача баьцовгӀах;
<p><a href="jonah4.html" target="_blank"><b>Юнус-пайхамар (Иона) 4:11</b></a>  хӀаьта шоай аьтта кулг аьрдигачох ца довзаш вола бӀаьи ткъо эзар саги, дукха хьайбаши дахача йоккхача Ниневи-шахьарах къа Сона хетаргдеций?»
